0233a01: 
0233a02: 
0233a03: 
0233a04: 四議論
0233a05: 
0233a06: 漢桓帝設華蓋以祠浮圖
0233a07: 前史稱桓帝好音樂，善琴笙。飾芳林而考濯龍之宮，設華蓋以祠浮
0233a08: 圖、老子，斯將所謂「聽於神」乎！及誅梁冀，奮威怒，天下猶企其休息。
0233a09: 而五邪嗣虐，流衍四方。自非忠賢力爭，屢折奸鋒，雖原依斟流彘，亦不可
0233a10: 得已。
0233a11: （《後漢書》卷七《孝桓帝紀》總論320）
0233a12: 
0233a13: 宮中立黃老、浮屠之祠
0233a14: （臣）又聞宮中立黃老、浮屠之祠。(1)此道清虛，貴尚無為，好生惡殺，
0233a15: 省欲去奢。今陛下嗜欲不去，殺罰過理，既乖其道，豈獲其祚哉！或言老
0233a16: 子入夷狄為浮屠。(2)浮屠不三宿桑下，不欲久生恩愛，精之至也。(3)天神遺
0233a17: 以好女，浮屠曰：「此但革囊盛血。」遂不眄之。(4)其守一如此，乃能成道。
0233a18: 今陛下淫女艷婦，極天下之麗，甘肥飲美，單天下之味，柰何欲如黃老乎？
0233a19: (1)浮屠即是佛陀，但聲轉耳，並謂佛也，解見楚王英傳也。
0233a20: (2)或聞言當時言也。老子西人夷狄，始為浮屠之化。
0233a21: (3)言浮屠之人寄桑下者，不經三宿便即移去，示無愛戀之心也。
0233a22: (4)《四十二章經》：「天神獻玉女於佛，佛曰：『此是革囊盛眾穢耳。』」
0233a23: （《後漢書》卷三十下《襄楷傳》1082）
0233a24: 
0233a25: 佛道神化、興自身毒
0233a26: 西域風土之載，前古未聞也。漢世張騫懷致遠之略，(1)班超奮封侯之
0233a27: 志，(2)終能立功西遐，羈服外域。自兵威之所肅服，財賂之所懷誘，莫不獻
0233a28: 方奇，納愛質，露頂肘行，東向而朝天子。故設戊己之官，分任其事；建都
0233a29: 護之帥，總領其權。先馴則賞籯金而賜龜綬，(3)後服則繫頭顙而釁北闕。
0233a30: 立屯田於膏腴之野，列郵置於要害之路。馳命走驛，不絕於時月；商胡販
0234a01: 客，日款於塞下。其後甘英乃抵條支而歷安息，臨西海以望大秦，拒玉門、
0234a02: 陽關者四萬餘里，靡不周盡焉。若其境俗性智之優薄，產載物類之區品，
0234a03: 川河領障之基源，氣節涼暑之通隔，梯山棧谷繩行沙度之道，身熱首痛風
0234a04: 災鬼難之域，(4)莫不備寫情形，審求根實。至於佛道神化，興自身毒，而二
0234a05: 漢方志莫有稱焉。張騫但著地多暑濕，乘象而戰，班勇雖列其奉浮圖，不
0234a06: 殺伐，而精文善法導達之功靡所傳述。余聞之後說也，其國則殷乎中土，
0234a07: 玉燭和氣，(5)靈聖之所（降）集，賢懿之所挺生，(6)神跡詭怪，則理絕人區，(7)
0234a08: 感驗明顯，則事出天外。(8)而騫、超無聞者，豈其道閉往運，數開叔葉乎？
0234a09: 不然，何誣異之甚也！漢自楚英始盛齋戒之祀，桓帝又修華蓋之飾。將微
0234a10: 義未譯，而但神明之邪？詳其清心釋累之訓，空有兼遣之宗，道書之流
0234a11: 也。(9)且好仁惡殺，蠲敝崇善，所以賢達君子多愛其法焉。然好大不經，奇
0234a12: 譎無已，(10)雖鄒衍談天之辯，莊周蝸角之論，尚未足以概其萬一。又精靈
0234a13: 起滅，因報相尋，若曉而昧者，故通人多惑焉。蓋導俗無方，適物異會，取
0234a14: 諸同歸，措夫疑說，則大道通矣。
0234a15: (1)《前書》張騫，漢中人，為博望侯。武帝時，上言大夏及安息、大宛之屬，大國
0234a16: 奇物，誠得而以義屬之，則地廣萬里。帝從之。
0234a17: (2)超少時家貧，投筆歎曰：「丈夫當如傅介子、張騫，立功西域，以取封侯，安能久
0234a18: 事筆硯乎！」語見《超傳》。
0234a19: (3)龜謂印文也。《漢舊儀》曰：「銀印皆龜紐，其文刻曰『某官之章』。」
0234a20: (4)《前書》杜欽曰：「罽賓本漢所立，殺漢使者，今悔過來順，使者送至懸度，歷大
0234a21: 頭痛、小頭痛之山，赤土身熱之阪，臨崢嶸不測之深，行者騎步相持，繩索相引。」釋法
0234a22: 顯《游天竺記》云：「西度流沙，屢有熱風惡鬼，過之必死。蔥領冬夏有雪。有毒龍，
0234a23: 若犯之，則風雨晦冥，飛砂揚礫。（過）〔遇〕此難者，萬無一全也。」
0234a24: (5)《天竺國記》云：「中天竺人殷樂無戶籍，耕王地者輸地利。又其土和適，無冬
0234a25: 夏之異，草木常茂，種田無時節。」《爾雅》曰：「四時和謂之玉燭。」
0234a26: (6)《本行經》曰：「釋迦菩薩在兜率陀天，為諸天無量無邊諸眾說法。又觀我今
0234a27: 何處成道，利益眾生。乃觀見宜於南閻浮提生有大利益。」又云「誰中與我為父母
0234a28: 者。觀見宜於天竺剎利種迦毗羅城白淨王摩邪夫人，可為父母。」又云「四生之中，
0234a29: 何生利益。觀見同眾生、胎生、我若化生，諸外道等即誹謗我是幻術也。爾時菩薩觀
0234a30: 已，示同諸天五衰相現。命諸同侶，波斯匿王等諸王中生，皆作國王，與我為檀越。
0234a31: 命阿難及諸人等，同生為弟子。命舍利弗等，外道中生我，成道時當受我化，回邪入
0235a01: 正。又有無量眾生，同隨菩薩於天竺受生，多所利益」也。
0235a02: (7)《維摩經》曰：「以四大海水入一毛孔，不撓魚鱉等，而彼大海本相如故。又舍
0235a03: 利弗住不思議菩薩，斷取三千大千國界，加陶家輪著右掌中，擲過恆河沙國界之外，
0235a04: 其中眾生不覺不知，又復還本處，都不使人有往來相。」
0235a05: (8)《涅槃經》曰：「阿闍王命醉象蹋佛，佛以慈善根力，舒其五指，遂為五師子見，
0235a06: 爾時醉象惶懼而退。又五百群賊劫奪人庶，波斯匿王收捉，剜其兩目，棄入坑中。爾
0235a07: 時群賊苦痛不已，同時發聲念南無佛。陀達靡佛以慈善根力，雪山吹藥，令入賊眼，
0235a08: 皆悉平復如本。」
0235a09: (9)清心謂忘思慮也。釋累謂去貪慾也。不執著為空。執著為有。兼遣謂不空
0235a10: 不有，虛實兩忘也。維摩詰云：「我及涅槃，此二皆空。」《老子》云：「常無，欲觀其妙；
0235a11: 常有，欲觀其徼。」故曰道書之流也。
0235a12: (10)《維摩經》曰：「爾時毗邪離有長者子名曰寶積。與五百長者子，俱持七寶蓋
0235a13: 來詣佛所，頭面禮足，各以其蓋共供養佛。佛威神力令諸寶蓋合成一蓋，遍覆三千大
0235a14: 千國界諸須彌山，乃至日月星宿，並十方諸佛說法，皆現於寶蓋中。」又維摩詰三萬二
0235a15: 千師子坐，高八萬四千由旬，高廣嚴淨，來入維摩方丈室，包容無所妨礙。又四大海
0235a16: 水入毛孔，須彌山入芥子等也。
0235a17: （《後漢書》卷八十八《西域傳》後論2931）
0235a18: 
0235a19: 先帝手畫佛像
0235a20: 彭城王紘上言，樂賢堂有先帝手畫佛像，經歷寇難，而此堂猶存，宜敕
0235a21: 作頌。帝下其議。（蔡）謨曰：「佛者，夷狄之俗，非經典之制。先帝量同
0235a22: 天地，多才多藝，聊因臨時而畫此象，至於雅好佛道，所未承聞也。盜賊奔
0235a23: 突，王都隳敗，而此堂塊然獨存，斯誠神靈保祚之征，然未是大晉盛德之形
0235a24: 容，歌頌之所先也。人臣睹物興義，私作賦頌可也。今欲發王命，敕史官，
0235a25: 上稱先帝好佛之志，下為夷狄作一象之頌，於義有疑焉。」於是遂寢。
0235a26: （《晉書》卷七十七《蔡謨傳》2035）
0235a27: 
0235a28: 佛神去之，胡必亡矣
0235a29: （呂光）又進攻龜茲城，夜夢金象飛越城外。（呂）光曰：「此謂佛神去
0235a30: 之，胡必亡矣。」
0235a31: （《晉書》卷一百二十二《呂光載記》3055）
0235a32: 
0236a01: 呂纂與羅會弈棋
0236a02: 道士句摩羅耆婆言於纂曰：「潛龍屢出，豕犬見妖，將有下人謀上之
0236a03: 禍，宜增修德政，以答天戒。」纂納之。耆婆，即羅什之別名也……初，纂
0236a04: 嘗與鳩摩羅什棋，殺羅什子，曰：「斫胡奴頭。」羅什曰：「不斫胡奴頭，胡奴
0236a05: 斫人頭。」超小字胡奴，竟以殺纂。纂在位三年，以元興元年死。
0236a06: （《晉書》卷一百二十二《呂纂載記》3067）
0236a07: 
0236a08: 釋氏流教，其來有源
0236a09: 自釋氏流教，其來有源，淵檢精測，固非深矣。舒引容潤，既亦廣矣。
0236a10: 然習慧者日替其修，束誡者月繁其過，遂至糜散錦帛，侈飾車從。復假精
0236a11: 醫術，托雜卜數，延姝滿室，置酒浹堂，寄夫托妻者不無，殺子乞兒者繼有。
0236a12: 而猶倚靈假像，背親傲君，欺費疾老，震損宮邑，是乃外刑之所不容戮，內
0236a13: 教之所不悔罪，而橫天地之間，莫之糾察。人不得然，豈其鬼歟。今宜申
0236a14: 嚴佛律，裨重國令，其疵惡顯著者，悉皆罷遣，餘則隨其藝行，各為之條，使
0236a15: 禪義經誦，人能其一，食不過蔬，衣不出布。若應更度者，則令先習義行，
0236a16: 本其神心，必能草腐人天，竦精以往者，雖侯王家子，亦不宜拘。
0236a17: （《宋書》卷八十二《周朗傳》2100）
0236a18: 
0236a19: 寺眾既立，自宣悉供僧眾
0236a20: （蕭慧開）丁父艱，居喪有孝性，家素事佛，凡為父起四寺，南岸南岡
0236a21: 下，名曰禪岡寺，曲阿舊鄉宅，名曰禪鄉寺，京口墓亭，名曰禪亭寺，所封封
0236a22: 陽縣，名曰禪封寺。謂國僚曰：「封秩蓋鮮，而兄弟甚多，若使全關一人，
0236a23: 則在我所讓。若使人人等分，又事可悲恥。寺眾既立，自宜悉供僧眾。」
0236a24: 由此國秩不復下均。
0236a25: （《宋書》卷八十七《蕭慧開傳》2200）
0236a26: 
0236a27: 國王月愛遣使奉表
0236a28: 天竺迦毗黎國，元嘉五年，國王月愛遣使奉表曰：
0236a29: 伏聞彼國，據江傍海，山川周固，眾妙悉備，莊嚴清淨，猶如化城，宮殿
0236a30: 莊嚴，街巷平坦，人民充滿，歡娛安樂。聖王出遊，四海隨從，聖明仁愛，不
0237a01: 害眾生，萬邦歸仰，國富如海。國中眾生，奉順正法，大王仁聖，化之以道，
0237a02: 慈施群生，無所遺惜。帝修淨戒，軌道不及，無上法船，濟諸沈溺，群僚百
0237a03: 官，受樂無怨，諸天擁護，萬神侍衛，天魔降伏，莫不歸化。王身端嚴，如日
0237a04: 初出，仁澤普潤，猶如大雲，聖賢承業，如日月天，於彼真丹，最為殊勝。
0237a05: 臣之所住，名迦毗河，東附於海，其城四邊，悉紫紺石，首羅天護，令國
0237a06: 安隱。國王相承，未嘗斷絕，國中人民，率皆修善，諸國來集，共遵道法，諸
0237a07: 寺舍中子，皆七寶形像，眾妙供具，如先王法。臣自修檢，不犯道禁，臣名月
0237a08: 愛，棄世王種。
0237a09: 惟願大王聖體和善，群臣百官，悉自安隱。今以此國群臣吏民，山川
0237a10: 珍寶，一切歸屬，五體歸誠大王足下。山海遐隔，無由朝覲，宗仰之至，遣
0237a11: 使下承。使主父名天魔悉達，使主名尼陀達，此人由來良善忠信，是故今
0237a12: 遣奉使表誠。大王若有所須，珍奇異物，悉當奉送，此之境土，便是王國，
0237a13: 王之法令，治國善道，悉當承用。願二國信使往來不絕，此反使還，願賜一
0237a14: 使，具宣聖命，備敕所宜。款至之誠，望不空反，所白如是，願加哀憫。
0237a15: 奉獻金剛指環、摩勒金環諸寶物、赤白鸚鵡各一頭。太宗泰始二年，
0237a16: 又遣使貢獻，以其使主竺扶大、竺阿彌並為建威將軍。
0237a17: 元嘉十八年，蘇摩黎國王那鄰那羅跋摩遣使獻方物。世祖孝建二年，
0237a18: 斤陀利國王釋婆羅那鄰陀遣長史竺留陀及多獻金銀寶器。後廢帝元徽元
0237a19: 年，婆黎國遣使貢獻。凡此諸國，皆事佛道。
0237a20: 佛道自後漢明帝，法始東流，自此以來，其教稍廣，自帝王至於民庶，
0237a21: 莫不歸心，經誥充積，訓義深遠，別為一家之學焉。元嘉十二年，丹陽尹蕭
0237a22: 摹之奏曰：「佛化被於中國，已歷四代，形像塔寺，所在千數，進可以繫心，
0237a23: 退足以招勸。而自頃以來，情敬浮末，不以精誠為至，更以奢競為重。舊
0237a24: 宇頹弛，曾莫之修，而各務造新，以相姱尚。甲第顯宅，於茲殆盡，材竹銅
0237a25: 彩，糜損無極，無關神祇，有累人事。建中越制，宜加裁檢，不為之防，流遁
0237a26: 未息。請自今以後，有欲鑄銅像者，悉詣台自聞；興造塔寺精舍，皆先詣在
0237a27: 所二千石通辭，郡依事列言本州；須許報，然後就功。其有輒造寺舍者，皆
0237a28: 依不承用詔書律，銅宅林苑，悉沒入官。」詔可。又沙汰沙門，罷道者數百
0237a29: 人。
0237a30: 世祖大明二年，有曇標道人與羌人高闍謀反，上因是下詔曰：「佛法
0238a01: 訛替，沙門混雜，未足扶濟鴻教，而專成逋藪。如奸心頻發，凶關屢聞，敗
0238a02: 亂風俗，人神交怨。可付所在，精加沙汰，後有違犯，嚴加誅坐。」於是設
0238a03: 諸條禁，自非戒行精苦，並使還俗。而諸寺尼出入宮掖，交關妃后，此制竟
0238a04: 不能行。
0238a05: 先是晉世庾冰始創議，俗使沙門敬王者，後桓玄復述其義，並不果行。
0238a06: 大明六年，世祖使有司奏曰：「臣聞邃宇崇居，非期宏峻，拳跪槃伏，非止
0238a07: 敬恭，將以施張四維，締制八宇。故雖儒法枝派，名墨條分，至於崇親嚴
0238a08: 上，厥繇靡爽。唯浮圖為教，逖自龍堆，反經提傳，訓遐事遠，練生瑩識，恆
0238a09: 俗稱難，宗旨緬謝，微言淪隔，拘文蔽道，在末彌扇。遂乃陵越典度，偃倨
0238a10: 尊戚，失隨方之眇跡，迷制化之淵義。夫佛法以謙儉自牧，忠虔為道，不輕
0238a11: 比丘，遭人斯拜，目連桑門，遇長則禮，寧有屈膝四輩，而簡禮二親，稽顙耆
0238a12: 臘，而直體萬乘者哉。故咸康創議，元興載述，而事屈偏黨，道挫餘分。今
0238a13: 鴻源遙洗，群流仰鏡，九仙盡寶，百神聳職，而畿輦之內，舍弗臣之氓，陛席
0238a14: 之間，延抗禮之客，懼非所以澄一風範，詳示景則者也。臣等參議，以為沙
0238a15: 門接見，比當盡虔禮敬之容，依其本俗，則朝徽有序，乘方兼遂矣。」詔可，
0238a16: 前廢帝初，復舊。
0238a17: 世祖寵姬殷貴妃薨，為之立寺，貴妃子子鸞封新安王，故以新安為寺
0238a18: 號。前廢帝殺子鸞，乃毀廢新安寺，驅斥僧徒，尋又毀中興、天寶諸寺。太
0238a19: 宗定亂，下令曰：「先帝建中興及新安諸寺，所以長世垂范，弘宣盛化。頃
0238a20: 遇昏虐，法像殘毀，師徒奔進，甚以矜懷。妙訓淵謨，有扶名教。可招集舊
0238a21: 僧，普各還本，並使材官，隨宜修復。」
0238a22: 宋世名僧有道生。道生，彭城人也。父為廣戚令。生出家為沙門法
0238a23: 大弟子。幼而聰悟，年十五，便能講經，及長有異解，立頓悟義，時人推服
0238a24: 之。元嘉十一年，卒於廬山。沙門慧琳為之誄。
0238a25: 慧琳者，秦郡秦縣人，姓劉氏。少出家，住冶城寺，有才章，兼外內之
0238a26: 學，為廣陵王義真所知。嘗著《均善論》，其詞曰：
0238a27: 有白學先生，以為中國聖人，經綸百世，其德弘矣，智周萬變，天人之
0238a28: 理盡矣，道無隱旨，教罔遺筌，聰睿迪哲，何負於殊論哉。有黑學道士陋
0238a29: 之，謂不照幽冥之途，弗及來生之化，雖尚虛心，未能虛事，不逮西域之深
0238a30: 也。於是白學訪其所以不逮云爾雨。
0239a01: 白曰：「釋氏所論之空，與老氏所言之空，無同異乎？」黑曰：「異。釋
0239a02: 氏即物為空，空物為一。老氏有無兩行，空有為異。安得同乎。」白曰：
0239a03: 「釋氏空物，物信空邪？」黑曰：「然。空又空，不翅於空矣。」白曰：「三儀靈
0239a04: 長於宇宙，萬品盈生於天地，孰是空哉。」黑曰：「空其自性之有，不害因假
0239a05: 之體也。今構群材以成大廈，罔專寢之實，積一豪以致合抱，無檀木之體，
0239a06: 有生莫俄頃之留，泰山蔑累息之固，興滅無常，因緣無主，所空在於性理，
0239a07: 所難據於事用，吾以為誤矣。」白曰：「所言實相，空者其如是乎？」黑曰：
0239a08: 「然。」白曰：「浮變之理，交於目前，視聽者之所同了邪？解之以登道場，
0239a09: 重之以輕異學，誠未見其淵深。」黑曰：「斯理若近，求之實遠。夫情之所
0239a10: 重者虛，事之可重者實。今虛其真實，離其浮偽，愛慾之惑，不得不去。愛
0239a11: 去而道場不登者，吾不知所以相曉也。」白曰：「今析豪空樹，無□垂蔭之
0239a12: 茂，離材虛室，不損輪奐之美，明無常增其愒蔭之情，陳若偏篤其競辰之
0239a13: 慮。貝錦以繁采發輝，和羹以鹽梅致旨，齊侯追爽鳩之樂，燕王無延年之
0239a14: 術，恐和合之辯，危脆之教，正足戀其嗜好之欲，無以傾其愛競之惑也。」
0239a15: 黑曰：「斯固理絕於諸華，墳素莫之及也。」白曰：「山高累卑之辭，川樹積
0239a16: 小之詠，舟壑火傳之談，堅白唐肆之論，蓋盈於中國矣，非理之奧，故不舉
0239a17: 以為教本耳。子固以遺情遺累，虛心為道，而據事剖析者，更由指掌之間
0239a18: 乎。」黑曰：「周、孔為教，正及一世，不見來生無窮之緣，積善不過子孫之
0239a19: 慶，累惡不過餘殃之罰，報效止於榮祿，誅責極於窮賤，視聽之外，冥然不
0239a20: 知，良可悲矣。釋迦關無窮之業，拔重關之險，陶方寸之慮，宇宙不足盈其
0239a21: 明，設一慈之救，群生不足勝其化，敘地獄則民懼其罪，敷天堂則物歡其
0239a22: 福，指泥洹以長歸，乘法身以遐覽，神變無不周，靈澤靡不覃，先覺翻翔於
0239a23: 上世，後悟騰翥而不紹，坎井之局，何以識大方之家乎。」白曰：「固能大其
0239a24: 言矣，今效神光無徑寸之明，驗靈變罔纖介之異，勤誠者不睹善救之貌，篤
0239a25: 學者弗剋陵虛之實，徒稱無量之壽，孰見期頤之叟，咨嗟金剛之固，安覿不
0239a26: 朽之質。苟於事不符，宜尋立言之指，遺其所寄之說也，且要天堂以就善，
0239a27: 曷若服義而蹈道，懼地獄以敕身，孰與從理以端心。禮拜以求免罪，不由
0239a28: 祗肅之意，施一以徼百倍，弗乘無吝之情。美泥洹之樂，生耽逸之慮，贊法
0239a29: 身之妙，肇好奇之心，近欲未弭，遠利又興，雖言菩薩無慾，群生固以有欲
0239a30: 矣。甫救交敝之氓，永開利競之谷，澄神反道，其可得乎。」黑曰：「不然，
0240a01: 若不示以來生之欲，何以權其當生之滯。物情不能頓至，故積漸以誘之。
0240a02: 奪此俄頃，要彼無窮，若弗勤春稼，秋穡何期。端坐井底，而息意庶慮者，
0240a03: 長淪於九泉之下矣。」白曰：「異哉！何所務之乖也。道在無慾，而以有欲
0240a04: 要之，北行求郢，西征索越，方長迷於幽都，永謬滯於昧谷。遼遼閩、楚，其
0240a05: 可見乎。所謂積漸者，日損之謂也。當先遺其所輕，然後忘其所重，使利
0240a06: 慾日去，淳白自生耳。豈得以少要多，以粗易妙，俯仰之間，非利不動，利
0240a07: 之所蕩，其有極哉。乃丹青眩媚綵之目，土木誇好壯之心，興糜費之道，單
0240a08: 九服之財，樹無用之事，割群生之急，致營造之計，成私樹之權，務勸化之
0240a09: 業，結師黨之勢，苦節以要厲精之譽，護法以展陵競之情，悲矣。夫道其安
0240a10: 寄乎。是以周、孔敦俗，弗關視聽之外，老、莊陶風，謹守性分而已。」黑
0240a11: 曰：「三游本於仁義，盜跖資於五善，聖跡之敝，豈有內外。且黃、老之家，
0240a12: 符章之偽，水祝之誣，不可勝論。子安於彼，駭於此，玩於濁水，違於清淵
0240a13: 耳。」白曰：「有跡不能不敝，有術不能無偽，此乃聖人所以桎梏也。今所
0240a14: 惜在作法於貪，遂以成俗，不正其敝，反以為高耳。至若淫妄之徒，世自近
0240a15: 鄙，源流蔑然，固不足論。」黑曰：「釋氏之教，專救夷俗，便無取於諸華
0240a16: 邪？」白曰：「曷為其然。為則開端，宜懷屬緒，愛物去殺，尚施周人，息心
0240a17: 遺榮華之願，大士布兼濟之念，仁義玄一者，何以尚之。惜乎幽旨不亮，末
0240a18: 流為累耳。」黑曰：「子之論善殆同矣，便事盡於生乎？」白曰：「幽冥之理，
0240a19: 固不極於人事矣。周、孔疑而不辯，釋迦辯而不實，將宜廢其顯晦之跡，存
0240a20: 其所要之旨。請嘗言之。夫道之以仁義者，服理以從化，帥之以勸戒者，
0240a21: 循利而遷善。故甘辭興於有欲，而滅於悟理，淡說行於天解，而息於貪偽。
0240a22: 是以示來生者，蔽虧於道、釋不得已，杜幽闇者，冥符於姬、孔閉其兌。由
0240a23: 斯論之，言之者未必遠，知之者未必得，不知者未必失，但知六度與五教並
0240a24: 行，信順與慈悲齊立耳。殊塗而同歸者，不得守其發輪之轍也。」
0240a25: 論行於世。舊僧謂其貶黜釋氏，欲加擯斥。太祖見論賞之，元嘉中，
0240a26: 遂參權要，朝廷大事，皆與議焉。賓客輻湊，門車常有數十兩，四方贈賂相
0240a27: 係，勢傾一時。注《孝經》及《莊子逍遙篇》、文論，傳於世。
0240a28: 又有慧嚴、慧議道人，並住東安寺，學行精整，為道俗所推。時鬥場寺
0240a29: 多禪僧，京師為之語曰：「鬥場禪師窟，東安談義林。」
0240a30: 世祖大明四年，於中興寺設齋。有一異僧，眾莫之識，問其名，答言名
0241a01: 明慧，從天安寺來，忽然不見。天下無此寺名，乃改中興曰天安寺。大明
0241a02: 中，外國沙門摩訶衍苦節有精理，於京都多出新經，《勝鬘經》尤見重內
0241a03: 學。
0241a04: （《宋書》卷九十七《夷蠻傳》2384）
0241a05: 
0241a06: 佛法言有福生帝王家
0241a07: 帝謂豫章王妃庾氏曰：「阿婆，佛法言有福生帝王家，今見作天王，便
0241a08: 是大罪，左右主帥，動見拘執，不如市邊屠酤富兒百倍。」
0241a09: （《南史》卷五《齊本紀上》135）
0241a10: 
0241a11: 顧歡著《夷夏論》論佛、老
0241a12: （顧）歡晚節服食，不與人通。每旦出戶，山鳥集其掌取食。事黃老
0241a13: 道，解陰陽書，為數術多效驗。初元嘉末，出都寄住東府，忽題柱云：「三
0241a14: 十年二月二十一日。」因東歸。後太初弒逆，果是此年月。自知將終，賦
0241a15: 詩言志云：「精氣因天行，遊魂隨物化。」剋死日，卒於剡山，身體柔軟，時
0241a16: 年六十四。還葬舊墓，木連理出墓側，縣令江山圖表狀。世祖詔歡諸子，
0241a17: 撰歡文議三十卷佛道二家，立教既異，學者相互非毀。歡著《夷夏論》曰：
0241a18: 夫辨是與非，宜據聖典。尋二教之源，故兩標經句。道經云：「老子
0241a19: 入關之天竺維衛國，國王夫人名曰淨妙，老子因其晝寢，乘日入精淨妙口
0241a20: 中，後年四月八日夜半時，剖左腋而生，墜地即行七步，於是佛道興焉。」
0241a21: 此出《玄妙內篇》。佛經云：「釋迦成佛，有塵劫之數。」出《法花》、《無量
0241a22: 壽》。或「為國師道士，儒林之宗」。出《瑞應本起》。
0241a23: 歡論之曰：五帝、三皇，莫不有師。國師道士，無過老、莊，儒林之宗，
0241a24: 孰出周、孔。若孔、老非佛，誰則當之。然二經所說，如合符契。道則佛
0241a25: 也，佛則道也。其聖則符，其跡則反。或和光以明近；或曜靈以示遠。道
0241a26: 濟天下，故無方而不入；智周萬物，故無物而不為。其入不同，其為必異。
0241a27: 各成其性，不易其事。是以端委搢紳，諸華之容，翦髮曠衣，群夷之服。擎
0241a28: 跽磬折，侯甸之恭；狐蹲狗踞，荒流之肅。棺殯槨葬，中夏之制；火焚水沈，
0241a29: 西戎之俗。全形守體，繼善之教；毀貌易性，絕惡之學。豈伊同人，爰及異
0241a30: 物。鳥王獸長，往往是佛，無窮世界，聖人代興。或昭五典，或布三乘。在
0242a01: 鳥而鳥鳴，在獸而獸吼。教華而華言，化夷而夷語耳。雖舟車均於致遠，
0242a02: 而有川陸之節，佛道齊乎達化，而有夷夏之別，若謂其致既均，其法可換
0242a03: 者，而車可涉川，舟可行陸乎？今以中夏之性，效西戎之法，既不全同，又
0242a04: 不全異。下育妻孥，上廢宗祀。嗜欲之物，皆以禮伸；孝敬之典，獨以法
0242a05: 屈。悖禮犯順，曾莫之覺。弱喪忘歸，熟識其舊？且理之可貴者，道也；事
0242a06: 之可賤者，俗也。拾華效夷，義將安取？若以道邪？道固符合矣。若以俗
0242a07: 邪？俗則大乖矣。
0242a08: 屢見刻舷沙門，守株道士，交諍小大，互相彈射。或域道以為兩，或混
0242a09: 俗以為一。是牽異以為同，破同以為異。則乖爭之由，淆亂之本也。尋聖
0242a10: 道雖同，而法有左右。始乎無端，終乎無末。泥洹仙化，各是一術。佛號
0242a11: 正真，道稱正一。一歸無死，真會無生。在名則反，在實則合。但無生之
0242a12: 教賒，無死之化切。切法可以進謙弱，賒法可以退誇強。佛教文而博，道
0242a13: 教質而精。精非粗人所信，博非精人所能。佛言華而引，道言實而抑。抑
0242a14: 則明者獨進，引則昧者竟前。佛經繁而顯，道經簡而幽。幽則妙門難見，
0242a15: 顯則正路易遵。此二法之辨也。
0242a16: 聖匠無心，方圓有體。器既殊用，教亦異施。佛是破惡之方，道是興
0242a17: 善之術。興善則自然為高，破惡則勇猛為貴。佛跡光大，宜以化物；道跡
0242a18: 密微，利用為己已。優劣之分，大略在茲。
0242a19: 夫蹲夷之儀，婁羅之辯，各出彼俗，自相聆解。猶蟲嚾鳥聒，何足術
0242a20: 效。歡雖同二法，而意黨道教。宋司徒袁粲托為道人通公駮之，其略曰：
0242a21: 白日停光，恆星隱照，誕降之應，事在老先，似非入關，方炳斯瑞。
0242a22: 又老、莊、周、孔，有可存者，依日末光，憑釋遺法，盜牛竊善，反以成
0242a23: 蠹，檢究源流，終異吾黨之為道耳。
0242a24: 西域之記，佛經之說，俗以膝行為禮，不慕蹲坐為恭，道以三繞為虔，
0242a25: 不尚踞傲為肅。豈專戎土，爰亦茲方。襄童謁帝，膝行而進；趙王見周，三
0242a26: 環而止。今佛法在華，乘者常安；戒善行交，蹈者恆通。文王造周，大伯創
0242a27: 吳，革化戎夷，不因舊俗。豈若舟車，理無代用。佛法垂化，或因或革。清
0242a28: 信之士，容衣不改；息心之人，服貌必變。變本從道，不遵彼俗，教風自殊，
0242a29: 無患其亂。
0242a30: 孔、老、釋迦，其人或同，觀方設教，其道必異。孔、老治世為本，釋氏
0243a01: 出世為宗。發軫既殊，其歸亦異。符合之唱，自由臆說。
0243a02: 又仙化以變形為上，泥洹以陶神為先。變形者白首還緇，而未能無
0243a03: 死；陶神者使塵惑日損，湛然常存。泥洹之道，無死之（作）〔地〕，乖詭若
0243a04: 此，何謂其同？
0243a05: 歡答曰：
0243a06: 案道經之作，著自西周，佛經之來，始乎東漢，年逾八百，代懸數十。
0243a07: 若謂黃老雖久，而濫在釋前，是呂尚盜陳恆之齊，劉季竊王莽之漢也。
0243a08: 經云，戎氣強獷，乃復略人頰車邪？又夷俗長跽，法與華異，翹左跂
0243a09: 右，全是蹲踞。故周公禁之於前，仲尼戒之於後。又舟以濟川，車以征陸，
0243a10: 佛起於戎，豈非戎俗素惡邪？道出於華，豈非華風本善邪？今華風既變，
0243a11: 惡同戎狄，佛來破之，良有以矣。佛道實貴，故戒業可遵；戎俗實賤，故言
0243a12: 貌可棄。今諸華士女，民族弗革，而露首（編）〔偏〕踞，濫用夷禮，云於翦
0243a13: 落之徒，全是胡人，國有舊風，法不可變。
0243a14: 又若觀風流教，其道必異，佛非東華之道，道非西戎之法，魚鳥異淵，
0243a15: 永不相關，安得老、釋二教，交行八表。今佛既東流，道亦西邁，故知世有
0243a16: 精粗，教有文質。然則道教執本以領末，佛教救末以存本。請問所異，歸
0243a17: 在何許？若以翦落為異，則胥靡翦落矣。若以立像為異，則俗巫立像矣。
0243a18: 此非所歸，歸在常住。常住之象，常道孰異？
0243a19: 神仙有死，權便之說。神仙是大化之總稱，非窮妙之至名。至名無
0243a20: 名，其有名者二十七品，仙變成真，真變成神，或謂之聖，各有九品，品極則
0243a21: 入空寂，無為無名。若服食茹芝，延壽萬億，壽盡則死，藥極則枯，此修考
0243a22: 之士，非神仙之流也。
0243a23: 明僧紹《正二教論》以為「佛明其宗，老全其生。守生者蔽，明宗者
0243a24: 通。今道家稱長生不死，名補天曹，大乖老、莊立言本理」。文惠太子、竟
0243a25: 陵王子良並好釋法。吳興孟景翼為道士，太子召入玄圃園。眾僧大會，子
0243a26: 良使景翼禮佛，景翼不肯，子良送《十地經》與之。景翼造《正一論》。大
0243a27: 略曰：「寶積云『佛以一音廣說法』。老子云『聖人抱一以為天下式』。
0243a28: 『一』之為妙，空玄絕於有（景）〔境〕，神化贍於無窮，為萬物而無為，處一
0243a29: 數而無數，莫之能名，強號為一。在佛曰『實相』，在道曰『玄牝』。道之大
0243a30: 象，即佛之法身。以不守之守守法身，以不執之執執大象。便物有八萬四
0244a01: 千行，說有八萬四千法。法乃至於無數，行亦達於無央。等級隨緣，須導
0244a02: 歸一。歸一曰回向，向正即無邪。邪觀既遣，億善日新。三五四六，隨用
0244a03: 而施。獨立不改，絕學無憂。曠劫諸聖，共遵斯『一』。老、釋未始於嘗
0244a04: 分，迷者分之而未合。億善遍修，修遍成聖，雖十號千稱，終不能盡。終不
0244a05: 能盡，豈可思議。」司徒從事中郎張融作《門律》云：「道之與佛，逗極無二。
0244a06: 吾見道士與道人戰儒墨，道人與道士獄是非。昔有鴻飛天首，積遠難亮。
0244a07: 越人以為鳧，楚人以為乙，人自楚越，鴻常一耳。」以示太子僕周顒。顒難
0244a08: 之曰：「虛無法性，其寂雖同，位寂之方，其旨則別。論所謂『逗極無二』
0244a09: 者，為逗極於虛無，當無二於法性耶？足下所宗之本一物為鴻乙耳。驅馳
0244a10: 佛道，無免二末。未知高鑒，緣何識本，輕而宗之，其有旨乎？」往覆文多
0244a11: 不載。
0244a12: 歡口不辯，善於著筆。著《三名論》，甚工，鍾會《四本》之流也。又注
0244a13: 王弼《易》二《繫》，學者傳之。
0244a14: （《南齊書》卷五十四《高逸．顧歡傳》930）
0244a15: 
0244a16: 顧歡著《夷夏論》論佛、老
0244a17: 初，（顧）歡以佛道二家教異，學者互相非毀，乃著《夷夏論》曰：
0244a18: 夫辯是與非，宜據聖典。道經云：「老子入關之天竺維衛國，國王夫
0244a19: 人名曰淨妙，老子因其晝寢，乘日精入淨妙口中，後年四月八日夜半時，剖
0244a20: 右腋而生。墜地即行七步，於是佛道興焉。」此出《玄妙》內篇。佛經云
0244a21: 「釋迦成佛，有塵劫之數」，出《法華》、《無量壽》。或「為國師道士，儒林之
0244a22: 宗」，出《瑞應本起》。
0244a23: 歡論之曰：五帝三皇，不聞有佛；國師道士，無過老、莊；儒林之宗，孰
0244a24: 出周、孔。若孔、老非聖，誰則當之？然二經所說，如合符契。道則佛也，
0244a25: 佛則道也，其聖則符，其跡則反。或和光以明近，或曜靈以示遠。道濟天
0244a26: 下，故無方而不入，智周萬物，故無物而不為。其入不同，其為必異，各成
0244a27: 其性，不易其事。是以端委搢紳，諸華之容；剪髮曠衣，群夷之服。擎跽罄
0244a28: 折，侯甸之恭；狐蹲狗踞，荒流之肅。棺殯槨葬，中夏之風；火焚水沉，西戎
0244a29: 之俗。全形守禮，繼善之教；毀貌易性，絕惡之學。豈伊同人，爰及異物，
0244a30: 鳥王獸長，往往是佛。無窮世界，聖人代興，或昭五典，或布三乘。在鳥而
0245a01: 鳥鳴，在獸而獸吼，教華而華言，化夷而夷語耳。雖舟車均於致遠，而有川
0245a02: 陸之節，佛道齊乎達化，而有夷夏之別。若謂其致既均，其法可換者，而車
0245a03: 可涉川，舟可行陸乎？今以中夏之性，效西戎之法，既不全同，又不全異。
0245a04: 下棄妻孥，上絕宗祀。嗜欲之物，皆以禮伸，孝敬之典，獨以法屈。悖禮犯
0245a05: 順，曾莫之覺，弱喪忘歸，孰識其舊。且理之可貴者道也，事之可賤者俗
0245a06: 也，捨華效夷，義將安取？若以道邪？道固符合矣。若以俗邪？俗則大乖
0245a07: 矣。屢見刻舷沙門，守株道士，交諍小大，互相彈射。或域道以為兩，或混
0245a08: 俗以為一，是牽異以為同，破同以為異，則乖爭之由，淆亂之本也。
0245a09: 尋聖道雖同，而法有左右，始乎無端，終乎無末，泥洹仙化，各是一術。
0245a10: 佛號正真，道稱正一，一歸無死，真會無生。在名則反，在實則合。但無生
0245a11: 之教賒，無死之化切，切法可以進謙弱，賒法可以退誇強。佛教文而博，道
0245a12: 教質而精，精非粗人所信，博非精人所能。佛言華而引，道言實而抑，抑則
0245a13: 明者獨進，引則昧者競前。佛經繁而顯，道經簡而幽，幽則妙門難見，顯則
0245a14: 正路易遵。此二法之辨也。
0245a15: 聖匠無心，方圓有體，器既殊用，教亦易施。佛是破惡之方，道是興善
0245a16: 之術，興善則自然為高，破惡則勇猛為貴。佛跡光大，宜以化物。道跡密
0245a17: 微，利用為己。優劣之分，大略在茲。
0245a18: 夫蹲夷之儀，婁羅之辯，各出彼俗，自相聆解。猶蟲躍鳥聒，何足述
0245a19: 效。
0245a20: 歡雖同二法，而意黨道教。宋司徒袁粲托為道人通公駁之。其略曰：
0245a21: 白日停光，恆星隱照，誕降之應，事在老先，似非入關，方昭斯瑞。又
0245a22: 西域之記，佛經之說，俗之膝行為禮，不慕蹲坐為恭。道以三遶為虔，不尚
0245a23: 踞傲為肅。豈專戎土，爰亦茲方。襄童謁帝，膝行而進，趙王見周，三環而
0245a24: 止。今佛法垂化，或因或革。清信之士，容衣不改，息心之人，服貌必變。
0245a25: 變本從道，不遵彼俗，俗鳳自殊，無患其亂。
0245a26: 孔、老、釋迦，其人或同，觀方設教，其道必異。孔、老教俗為本，釋氏
0245a27: 出世為宗，發軫既殊，其歸亦異。又仙化以變形為上，泥洹以陶神為先。
0245a28: 變形者白首還緇，而未能無死；陶神者使塵惑日損，湛然常存。泥洹之道，
0245a29: 無死之地，乖詭若此，何謂其同？歡答曰：
0245a30: 案道經之作，著自西周，佛經之來，始乎東漢。年逾八百，代懸數十。
0246a01: 若謂黃、老雖久而濫在釋前，是呂尚盜陳恆之齊，劉季竊王莽之漢也。又
0246a02: 夷俗長跽，法與華異，翹左跋右，全是蹲踞。故周公禁之於前，仲尼誡之於
0246a03: 後。又佛起於戎，豈非戎俗素惡邪？道出於華，豈非華風本善邪？今華風
0246a04: 既變，惡同戎狄，佛來破之，良有以矣。佛道實貴，故戒業可遵；戎俗實賤，
0246a05: 故言貌可棄。今諸華士女，氏族弗革，而露首偏踞，濫用夷禮。
0246a06: 又若觀鳳流教，其道必異。佛非東華之道，道非西夷之法，魚鳥異川，
0246a07: 永不相關。安得老、釋二教，交行八表。今佛既東流，道亦西邁，故知俗有
0246a08: 精粗，教有文質。然則道教執本以領末，佛教救末以存本。請問所歸，異
0246a09: 在何許？若以翦落為異，則胥靡翦落矣；若以立像為異，則俗巫立像矣。
0246a10: 此非所歸，歸在常住，常住之象，常道孰異。
0246a11: 神仙有死，權便之說。神仙是大化之總稱，非窮妙之至名。至名無
0246a12: 名，其有名者二十七品。仙變成真，真變成神，或謂之聖，各有九品。品極
0246a13: 則入空寂，無為無名。若服食茹芝，延壽萬億，壽盡則死，藥極則枯，此修
0246a14: 考之士，非神仙之流也。
0246a15: 明僧紹《正二教論》，以為「佛明其宗，老全其生。守生者蔽，明宗者
0246a16: 通。今道家稱長生不死，名補天曹，大乖老、莊立言本理」。文惠太子、竟
0246a17: 陵王子良並好釋法，吳興孟景翼為道士，太子召入玄圃，眾僧大會。子良
0246a18: 使景翼禮佛，景翼不肯。子良送《十地經》與之，景翼造《正一論》，大略
0246a19: 曰：「《寶積》云：『佛以一音廣說法』。《老子》云：『聖抱一以為天下式』。
0246a20: 一之為妙，空玄絕於有境，神化贍於無窮。為萬物而無為，處一數而無數。
0246a21: 莫之能名，強號為一。在佛曰『實相』，在道曰『玄牝』。道之大象，即佛之
0246a22: 法身。以不守之守守法身，以不執之執執大象。但物有八萬四千行，說有
0246a23: 入萬四千法。法乃至於無數，行亦達於無央，等級隨緣，須導歸一。歸一
0246a24: 曰回向，向正即無邪。邪觀既遣，億善日新。三五四六，隨用而施，獨立不
0246a25: 改，絕學無憂。曠劫諸聖，共遵斯一。老、釋未始於嘗分，迷者分之而未
0246a26: 合。億善遍修，修遍成聖，雖十號千稱，終不能盡。終不能盡，豈可思
0246a27: 議。」司徒從事中郎張融作《門律》云：「道之與佛，逗極無二。吾見道士與
0246a28: 道人戰儒墨，道人與道士辨是非。昔有鴻飛天首，積遠難亮，越人以為鳧，
0246a29: 楚人以為乙。人自楚、越，鴻常一耳。」以示太子僕周顒。顒歎之曰：「虛
0246a30: 無法性，其寂雖同，位寂之方，其旨則別。論所謂『逗極無二』者，為逗極
0247a01: 於虛無，當無二於法性邪。足下所宗之本一物為鴻乙耳，驅馳佛道，無免
0247a02: 二末，未知高鑒，緣何識本？輕而宗之，其有旨乎。」往覆文多不載。
0247a03: 歡口不辯，善於著論。又注王弼《易》二《繫》，學者傳之。知將終，賦
0247a04: 詩言志曰：「五塗無恆宅，三清有常舍。精氣因天行，遊魂隨物化。鵬
0247a05: 適大海，蜩鳩之桑柘。達生任去留，善死均日夜。委命安所乘，何方不可
0247a06: 駕。翹心企前覺，融然從此謝。」自剋死日，自擇葬時，卒於剡山，時年六
0247a07: 十四。身體香軟，道家謂之屍解仙化焉。還葬舊墓，木連理生墓側。縣令
0247a08: 江山圖表狀，武帝詔歡諸子撰歡文議三十卷。
0247a09: （《南史》卷七十五《隱逸上．顧歡傳》1875）
0247a10: 
0247a11: 顧歡優老而劣釋
0247a12: 史臣曰：顧歡論夷夏，優老而劣釋。佛法者，理寂乎萬古，跡兆乎中
0247a13: 世，淵源浩博，無始無邊，宇宙之所不知，數量之所不盡，盛乎哉！真大士
0247a14: 之立言也。探機扣寂，有感必應，以大苞小，無細不容。若乃儒家之教，仁
0247a15: 義禮樂，仁愛義宜，禮從樂和而已；今則慈悲為本，常樂為宗，施捨惟機，低
0247a16: 舉成敬。儒家之教，憲章祖述，引古證之，於學易悟；今樹以前因，報以後
0247a17: 果，業行交酬，連璅相襲。陰陽之教，占氣步景，授民以時，知其利害；今則
0247a18: 耳眼洞達，心智他通，身為奎井，豈俟甘石。法家之教，出自刑理，禁奸止
0247a19: 邪，明用賞罰；今則十惡所墜，五及無間，刀樹劍山，焦湯猛火，造受自貽，
0247a20: 罔或差貳。墨家之教，遵上儉薄，磨踵滅頂，且猶非吝；今則膚同斷瓠，目
0247a21: 如井星，授子捐妻，在鷹庇鴿。從橫之教，所貴權謀，天日連環，歸乎適變；
0247a22: 今則一音萬解，無待戶說，四辯三會，咸得吾師。雜家之教，兼有儒墨；今
0247a23: 則五時所宣，於何不盡。晨家之教，播植耕耘，善相五事，以藝九榖；今則
0247a24: 郁單梗稻，已異閻浮，生天果報，自然飲食。道家之教，執一虛無，得性亡
0247a25: 情，凝神勿擾；今則波若無照，萬法皆空，豈有道之可名，寧餘一之可得。
0247a26: 道俗對校，真假將讎，釋理奧藏，無往而不有也。能善用之，即真是俗。九
0247a27: 流之設，用藉世教，刑名道墨，乖心異言，儒者不學，無傷為儒；佛理玄曠，
0247a28: 實智妙有，一物不知，不成圓聖。若夫神道應現之力，感會變化之奇，不可
0247a29: 思議，難用言象。而諸張米道，符水先驗，相傳師法，祖自伯陽。世情去
0247a30: 就，有此二學，僧尼道士，矛盾相非。非唯重道，兼亦殉利。詳尋兩教，理
0248a01: 歸一極。但跡有左右，故教成先後。廣略為言，自生優劣。道本虛無，非
0248a02: 由學至，絕聖棄智，已成有為。有為之無，終非道本。若使本末同無，曾何
0248a03: 等級。佛則不然，具縛為種，轉暗成明，梯愚入聖。途雖遠而可踐，業雖曠
0248a04: 而有期。勸慕之道，物我無隔。而局情淺智，鮮能勝受。世途揆度，因果
0248a05: 二門。雞鳴為善，未必餘慶；膾肉東陵，曾無厄禍。身才高妙，鬱滯而靡
0248a06: 達；器思庸鹵，富厚以終生。忠反見遺；詭乃獲用。觀此而論，近無罪福，
0248a07: 而業有不定，著自經文，三報開宗，斯疑頓曉。史臣服膺釋氏，深信冥緣，
0248a08: 謂斯道之莫貴也。
0248a09: 贊曰：含貞抱樸，履道敦學。惟茲潛隱，棄鱗養角。
0248a10: （《南齊書》卷五十四《高逸傳》946）
0248a11: 
0248a12: 天竺道人釋那伽仙上表
0248a13: 永明二年，闍耶跋摩遣天竺道人釋那伽仙上表稱扶南國王臣僑陳如
0248a14: 闍耶跋摩叩頭啟曰：「天化撫育，感動靈祇，四氣調適。伏願聖主尊體起
0248a15: 居康御，皇太子萬福，六宮清休，諸王妃主內外朝臣普同和睦，鄰境士庶萬
0248a16: 國歸心，五榖豐熟，災害不生，土清民泰，一切安穩。臣及人民，國土豐樂，
0248a17: 四氣調和，道俗濟濟，並蒙陛下光化所被，咸荷安泰。」又曰：「臣前遣使繼
0248a18: 雜物行廣州貨易，天竺道人釋那伽仙於廣州因附臣舶欲來扶南，海中風漂
0248a19: 到林邑，國王奪臣貨易，並那伽仙私財。具陳其從中國來此，仰序陛下聖
0248a20: 德仁治，詳議風化，佛法興顯，眾僧殷集，法事日盛，王威嚴整，朝望國軌，
0248a21: 慈憫蒼生，八方六合，莫不歸仗。如聽其所說，則化鄰諸天，非可為喻。臣
0248a22: 聞之，下情踴悅，若暫奉見尊足，仰慕慈恩，澤流小國，天垂所感，率土之
0248a23: 民，並得皆蒙恩佑。是以臣今遣此道人釋那伽仙為使，上表問訊奉貢，微
0248a24: 獻呈臣等赤心，並別陳下情。但所獻輕陋，愧懼唯深。伏願天慈曲照，鑒
0248a25: 其丹款，賜不垂責。……謹附那伽仙並其伴口具啟聞。伏願憫所啟。並
0248a26: 獻金鏤龍王坐像一軀，白檀像一軀，牙塔二軀，古貝二雙，琉璃蘇二口，
0248a27: 玳瑁檳榔柈一枚。」
0248a28: 那伽仙詣京師，言其國俗事摩醯首羅天神，神常降於摩耽山。土氣恆
0248a29: 暖，草木不落。其上書曰：「吉祥利世間，感攝於群生。所以其然者，天感
0248a30: 化緣明。仙山名摩耽，吉樹敷嘉榮。摩醯首羅天，依此降尊靈。國王悉蒙
0249a01: 佑，人民皆安寧。由斯恩被故，是以臣歸情。菩薩行忍慈，本跡起凡基。
0249a02: 一發菩提心，二乘非所期。歷生積功業，六度行大悲。勇猛超劫數，財命
0249a03: 捨無遺。生死不為厭，六道化有緣。具修於十地，遺果度人天。功業既已
0249a04: 定，行滿登正覺。萬善智圓備，惠日照塵俗，眾生感緣應，隨機授法藥。佛
0249a05: 化遍十方，無不蒙濟擢。皇帝聖弘道。興降於三寶。垂心覽萬機，威恩振
0249a06: 八表。國土及城邑，仁風化清皎。亦如釋提洹，眾天中最超。陛下臨萬
0249a07: 民，四海共歸心。聖慈流無疆，被臣小國深。」詔報曰：「具摩醯降靈，流施
0249a08: 彼土，雖殊俗異化，遙深欣贊。知鳩酬羅於彼背叛，竊據林邑，聚凶肆掠，
0249a09: 殊宜剪討。彼雖介遐（休）〔陬〕舊修蕃貢，自宋季多難，海譯致壅，皇化惟
0249a10: 新，習迷未革。朕方以文德來遠人，未欲便興干戈。王既款列忠到，遠請
0249a11: 軍威，今詔交部隨宜應接，伐叛柔服，寔惟國典，勉立殊效，以副所期。那
0249a12: 伽仙屢銜邊譯，頗悉中土闊狹，今其具宣。」上報以絳紫地黃碧綠紋綾各
0249a13: 五匹。
0249a14: （《南齊書》卷五十八《東南夷傳》1015）
0249a15: 
0249a16: 徐勉嘗為書誡其子
0249a17: （徐勉）嘗為書誡其子崧曰：……慧日、十住（皆徐勉子）等，既應營
0249a18: 婚，又須住止，吾清明門宅，無相容處。所以爾者，亦復有以；前割西邊施
0249a19: 宣武寺，既失西廂，不復方幅，意亦謂此逆旅舍耳，何事須華？常恨時人謂
0249a20: 是我宅……且釋氏之教，以財物謂之外命；儒典亦稱「何以聚人曰財」。
0249a21: 況汝曹常情，安得忘此……以孔釋二教殊途同歸，撰《會林》五下卷。
0249a22: （《梁書》卷二十五《徐勉傳》384）
0249a23: 
0249a24: 王褒著《幼訓》以誡諸子
0249a25: （王）褒著《幼訓》，以誡諸子。其一章云：……儒家則尊卑等差，吉凶
0249a26: 降殺。君南面而臣北面，天地之義也。鼎俎奇而籩豆偶，陰陽之義也。道
0249a27: 家則墮支體，黜聰明，棄義絕仁，離形去智。釋氏之義，見苦斷習，證滅循
0249a28: 道，明因辨果，偶凡成聖，斯雖為教等差，而義歸汲引。吾始乎幼學，及於
0249a29: 知命，既崇周、孔之教，兼循老、釋之談，江左以來，斯業不墜，汝能修之，吾
0249a30: 之志也。
0249a31: （《梁書》卷四十一《王規傳》583）
0249a32: 
0250a01: 范縝與蕭子良論因果
0250a02: 初，縝在齊世，嘗侍竟陵王（蕭）子良。子良精信釋教，而縝盛稱無
0250a03: 佛。子良問曰：「君不信因果，世間何得有富貴，何得有賤貧？」縝答曰：
0250a04: 「人之生譬如一樹花，同發一枝，俱開一蒂，隨風而墜，自有拂簾幌墜於茵
0250a05: 席之上，自有關籬牆落於糞溷之側。墜茵席者，殿下是也；落溷糞者，下官
0250a06: 是也。貴賤雖復殊途，因果竟在何處？」子良不能屈，深怪之。縝退論其
0250a07: 理，著《神滅論》曰：
0250a08: 或問予云：「神滅，何以知其滅也？」答曰：「神即形也，形即神也，是以
0250a09: 形存則神存，形謝則神滅也。」
0250a10: 問曰：「形者無知之稱，神者有知之名，知與無知，即事有異，神之與
0250a11: 形，理不容一，形神相即，非所聞也。」答曰：「形者神之質，神者形之用。
0250a12: 是則形稱其質，神言其用，形之與神，不得相異也。」
0250a13: 問曰：「神故非用，不得為異，其義安在？」答曰：「名殊而體一也。」
0250a14: 問曰：「名既已殊，體何得一？」答曰：「神之於質，猶利之於刀，形之於
0250a15: 用，猶刀之於利，利之名非刀也，刀之名非利也。然而捨利無刀，捨刀無
0250a16: 利。未聞刀沒而利存，豈容形亡而神在。」
0250a17: 問曰：「刀之與利，或如來說，形之與神，其義不然。何以言之？木之
0250a18: 質無知也，人之質有知也，人既如木之質，而有異木之知，豈非木有其一，
0250a19: 人有其二邪？」答曰：「異哉言乎！人若有如木之質以為形，又有異木之知
0250a20: 以為神，則可如來論也。今人之質，質有知也，木之質，質無知也，人之質
0250a21: 非木質也，木之質非人質也，安有如木之質而復有異木之知哉！」
0250a22: 問曰：「人之質所以異木質者，以其有知耳。人而無知，與木何異？」
0250a23: 答曰：「人無無知之質，猶木無有知之形。」
0250a24: 問曰：「死者之形骸，豈非無知之質邪？」答曰：「是無人質。」
0250a25: 問曰：「若然者，人果有如木之質，而有異木之知矣。」答曰：「死者如
0250a26: 木，而無異木之知；生者有異木之知，而無如木之質也。」
0250a27: 問曰：「死者之骨骼，非生者之形骸邪？」答曰：「生形之非死形，死形
0250a28: 之非生形，區已革矣，安有生人之形骸，而有死人之骨骼哉？」
0250a29: 問曰：「若生者之形骸非死者之骨骼，非死者之骨骼，則應不由生者
0250a30: 之形骸，不由生者之形骸，則此骨骼從何而至此邪？」答曰：「是生者之形
0251a01: 骸，變為死者之骨骼也。」
0251a02: 問曰：「生者之形骸雖變為死者之骨骼，豈不從生而有死，則知死體
0251a03: 猶生體也。」答曰：「如因榮木變為枯木，枯木之質，寧是榮木之體！」
0251a04: 問曰：「榮體變為枯體，枯體即是榮體；絲體變為縷體，縷體即是絲
0251a05: 體，有何別焉？」答曰：「若枯即是榮，榮即是枯，應榮時凋零，枯時結實也。
0251a06: 又榮木不應變為枯木，以榮即枯，無所復變也。榮枯是一，何不先枯後榮？
0251a07: 要先榮後枯，何也？絲縷之義，亦同此破。」
0251a08: 問曰：「生形之謝，便應豁然都盡，何故方受死形，綿歷未已邪？」答
0251a09: 曰：「生滅之體，要有其次故也。夫欻而生者必欻而滅，漸而生者必漸而
0251a10: 滅。欻而生者，飄驟是也；漸而生者，動植是也。有欻有漸，物之理也。」
0251a11: 問曰：「形即是神者，手等亦是邪？」答曰：「皆是神之分也。」
0251a12: 問曰：「若皆是神之分，神既能慮，手等亦應能慮也？」答曰：「手等亦
0251a13: 應能有痛癢之知，而無是非之慮。」
0251a14: 問曰：「慮，為一為異？」答曰：「知即是慮，淺則為知，深則為慮。」
0251a15: 問曰：「若爾，應有二乎？」答曰：「人體惟一，神何得二。」
0251a16: 問曰：「若不得二，安有痛癢之知，復有是非之慮？」答曰：「如手足雖
0251a17: 異，總為一人，是非痛癢雖復有異，亦總為一神矣。」
0251a18: 問曰：「是非之慮，不關手足，當關何處？」答曰：「是非之意，心器所
0251a19: 主。」
0251a20: 問曰：「心器是五藏之心，非邪？」答曰：「是也。」
0251a21: 問曰：「五藏有何殊別，而心獨有是非之慮乎？」答曰：「七竅亦復何
0251a22: 殊，而司用不均。」
0251a23: 問曰：「慮思無方，何以知是心器所主？」答曰：「五藏各有所司，無有
0251a24: 能慮者，是以心為慮本。」
0251a25: 問曰：「何不寄在眼等分中？」答曰：「若慮可寄於眼分，眼何故不寄於
0251a26: 耳分邪？」
0251a27: 問曰：「慮體無本，故可寄之於眼分；眼自有本，不假寄於佗分也。」答
0251a28: 曰：「眼何故有本而慮無本；苟無本於我形，而可遍寄於異地，亦可張甲之
0251a29: 情，寄王乙之軀，李丙之性，托趙丁之體。然乎哉？不然也。」
0251a30: 問曰：「聖人形猶凡人之形，而有凡聖之殊，故知形神異矣。」答曰：
0252a01: 「不然。金之精者能昭，穢者不能昭，有能昭之精金，寧有不昭之穢質。
0252a02: 又豈有聖人之神而寄凡人之器，亦無凡人之神而托聖人之體。是以八采、
0252a03: 重瞳，勳、華之容，龍顏、馬口，軒、皞之狀，形表之異也。比干之心，七竅
0252a04: 列角，伯約之膽，其大若拳，此心器之殊也。是知聖人定分，每絕常區，非惟
0252a05: 道革群生，乃亦形超萬有。凡聖均體，所未敢安。」
0252a06: 問曰：「子云聖人之形必異於凡者，敢問陽貨類仲尼，項籍似大舜，
0252a07: 舜、項、孔、陽，智革形同，其故何邪？」答曰：「似玉而非玉，雞類鳳而非
0252a08: 鳳，物誠有之，人故宜爾。項、陽貌似而非實似，心器不均，雖貌無益。」
0252a09: 問曰：「凡聖之殊，形器不一，可也；員極，理無有二，而丘、旦殊姿，
0252a10: 湯、文異狀，神不侔色，於此益明矣。」答曰：「聖同於心器，形不必同也，猶
0252a11: 馬殊毛而齊逸，玉異色而均美。是以晉棘、荊和，等價連城，驊騮、騄驪，俱
0252a12: 致千里。」
0252a13: 問曰：「形神不二，既聞之矣，形謝神滅，理固宜然，敢問經云『為之宗
0252a14: 廟，以鬼餉之』，何謂也？」答曰：「聖人之教然也，所以弭孝子之心，而歷偷
0252a15: 薄之意，神而明之，此之謂矣。」
0252a16: 問曰：「伯有被甲，彭生豕見，墳素著其事，寧是設教而已邪？」答曰：
0252a17: 「妖怪茫茫，或存或亡，強死者眾，不皆為鬼，彭生、伯有，何獨能然，乍為
0252a18: 人豕，未必齊、鄭之公子也。」
0252a19: 問曰：「《易》稱『故知鬼神之情狀，與天地相似而不違。』又曰：『載鬼
0252a20: 一車。』其義云何？」答曰：「有禽焉，有獸焉，飛走之別也；有人焉，有鬼焉，
0252a21: 幽明之別也。人滅而為鬼，鬼滅而為人，則未之知也。」
0252a22: 問曰：「知此神滅，有何利用邪？」答曰：「浮屠害政，桑門蠹俗，風驚霧
0252a23: 起，馳蕩不休，吾哀其弊，思拯其溺。夫竭財以赴僧，破產以趨佛，而不恤
0252a24: 親戚，不憐窮匱者何？良由厚我之情深，濟物之意淺。是以圭撮涉於貧
0252a25: 友，吝情動於顏色；千鍾委於富僧，歡意暢於容發。豈不以僧有多餘之期，
0252a26: 友無遺秉之報，務施闕於周急，歸德必於在己已。又惑以茫昧之言，懼以阿
0252a27: 鼻之苦，誘以虛誕之辭，欣以兜率之樂。故捨逢掖，襲橫衣，廢俎豆，列瓶
0252a28: ，家家棄其親愛，人人絕其嗣續。致使兵挫於行間，吏空於官府，粟罄於
0252a29: 惰游，貨殫於泥木。所以奸宄弗勝，頌聲尚擁，惟此之故，其流莫已，其病
0252a30: 無限。若陶甄稟於自然，森羅均於獨化，忽焉自有，怳爾而無，來也不御，
0253a01: 去也不追，乘夫天理，各安其性。小人甘其壟畝，君子保其恬素，耕而食，
0253a02: 食不可窮也，蠶而衣，衣不可盡也，下有餘以奉其上，上無為以待其下，可
0253a03: 以全生，可以匡國，可以霸君，用此道也。」
0253a04: 此論出，朝野諠譁。子良集僧難之而不能屈。
0253a05: （《梁書》卷四十八《列傳第四十二．儒林》665）
0253a06: 
0253a07: 范縝與蕭子良論因果
0253a08: 時竟陵王子良盛招賓客，縝亦預焉。嘗侍子良，子良精信釋教，而
0253a09: （范）縝盛稱無佛。子良問：「君不信因果，何得富貴貧賤？」縝答曰：「人生
0253a10: 如樹花同發，隨風而墮，自有拂簾幌墜於茵席之上，自有關籬牆落於糞溷
0253a11: 之中。墜茵席者，殿下是也；落糞溷者，下官是也。貴賤雖復殊途，因果竟
0253a12: 在何處。」子良不能屈，然深怪之。退論其理，著《神滅論》。以為：「神即
0253a13: 形也，形即神也，形存則神存，形謝則神滅。形者神之質，神者形之用。是
0253a14: 則形稱其質，神言其用，形之與神，不得相異。神之於質，猶利之於刀，形
0253a15: 之於用，猶刀之於利。利之名非刀也，刀之名非利也，然而捨利無刀，捨刀
0253a16: 無利。未聞刀沒而利存，豈容形亡而神在。」此論出，朝野諠譁。子良集
0253a17: 僧難之而不能屈。太原王琰乃著論譏縝曰：「嗚鳴呼范子！曾不知其先祖
0253a18: 神靈所在。」欲杜縝後對。縝又對曰：「嗚鳴呼王子！知其祖先神靈所在，而
0253a19: 不能殺身以從之。」其險詣皆此類也。子良使王融謂之曰：「神滅既自非
0253a20: 理，而卿堅執之，恐傷名教。以卿之大美，何患不至中書郎，而故乖剌為
0253a21: 此，可便毀棄之。」縝大笑曰：「使范縝賣論取官，已至令僕矣，何但中書郎
0253a22: 邪。」
0253a23: （《南史》卷五十七《范雲傳附范縝傳》1421）
0253a24: 
0253a25: 劉歊著《革終論》
0253a26: 劉歊字士光，訏族兄也……歊幼有識慧，四歲喪父，與群兒同處，獨不
0253a27: 戲弄。六歲誦《論語》、《毛詩》，意所不解，便能問難。十一，讀《莊子逍遙
0253a28: 篇》，曰：「此可解耳。」客因問之，隨問而答，皆有情理，家人每異之。及
0253a29: 長，博學有文才，不娶不仕，與族弟訏並隱居求志，遨遊林澤，以山水書籍
0253a30: 相娛而已。常欲避人世，以母老不忍違離，每隨兄霽、杳從宦。少時好施，
0254a01: 務周人之急，人或遺之，亦不距也。久而歎曰：「受人者必報，不則有愧於
0254a02: 人。吾固無以報人，豈可常有愧乎？」
0254a03: 天監十七年，無何而著《革終論》。其辭曰：
0254a04: 死生之事，聖人罕言之矣。孔子曰：「精氣為物，遊魂為變，知鬼神之
0254a05: 情狀，與天地相似而不違。」其言約，其旨妙，其事隱，其意深，未可以臆
0254a06: 斷，難得而精核，聊肆狂瞽，請試言之。
0254a07: 夫形慮合而為生，魂質離而稱死，合則起動，離則休寂。當其動也，人
0254a08: 皆知其神；及其寂也，物莫測其所趣。皆知則不言而義顯，莫測則逾辯而
0254a09: 理微。是以勳、華曠而莫陳，姬、孔抑而不說，前達往賢，互生異見。季札
0254a10: 云：「骨肉歸於土，魂氣無不之。」莊周云：「生為徭役，死為休息。」尋此二
0254a11: 說，如或相反。何者？氣無不之，神有也；死為休息，神無也。原憲云：
0254a12: 「夏後氏用明器，示民無知也。殷人用祭器，示民有知也。周人兼用之，
0254a13: 示民疑也。」考之記籍，驗之前志，有無之辯，不可歷言。若稽諸內教，判
0254a14: 乎釋部，則諸子之言可尋，三代之禮無越。何者？神為生本，形為生具，死
0254a15: 者神離此具，而即非彼具也。雖死者不可復反，而精靈遞變，未嘗滅絕。
0254a16: 當其離此之日，識用廓然，故夏後明器，示其弗反。即彼之時，魂靈知滅，
0254a17: 故殷人祭器，顯其猶存。不反則合乎莊周，猶存則同乎季札，各得一隅，無
0254a18: 傷厥義。設其實也，則亦無，故周人有兼用之禮，尼父發遊魂之唱，不其然
0254a19: 乎。若廢偏攜之論，探中途之旨，則不仁不智之譏，於是乎可息。
0254a20: 夫形也者，無知之質也；神也者，有知之性也。有知不獨存，依無知以
0254a21: 自立，故形之於神，逆旅之館耳。及其死也，神去此而適彼也。神已去此，
0254a22: 館何用存？速朽得理也。神已適彼，祭何所祭？祭則失理。面姬、孔之教
0254a23: 不然者，其有以乎！蓋禮樂之興，出於澆薄，俎豆綴兆，生於俗弊。施靈
0254a24: 筵，陳棺槨，設饋奠，建丘隴，蓋欲令孝子有追思之地耳，夫何補於已遷之
0254a25: 神乎？故上古衣之以薪，棄之中野，可謂尊盧、赫胥、皇雄、炎帝蹈於失理
0254a26: 哉？是以子羽沈川，漢伯方壙，文楚黃壤，土安麻索。此四子者，得理也，
0254a27: 忘教也。若從四子而游，則平生之志得矣。
0254a28: 然積習生常，難卒改革，一朝肆志，儻不見從。今欲翦截煩厚，務存儉
0254a29: 易，進不裸屍，退異常俗，不傷存者之念，有合至人之道。孔子云：「斂首
0254a30: 足形，還葬而無槨。」斯亦貧者之禮也，余何陋焉。且張奐止用幅巾，王肅
0255a01: 唯盥手足，范冉殮畢便葬，奚珍無設筵几，文度故舟為槨，子廉牛車載柩，
0255a02: 叔起誡絕墳隴，康成使無卜吉。此數公者，尚或如之；況於吾人，而尚華
0255a03: 泰！今欲仿佛景行，以為軌則，儻合中庸之道，庶免徒費之譏。氣絕不須
0255a04: 復魄，盥洗而斂。以一千錢市治棺、單故裙衫、衣巾枕履。此外送往之具，
0255a05: 棺中常物，及餘閣之祭，一不得有所施。世多信李、彭之言，可謂惑矣。余
0255a06: 以孔、釋為師，差無此惑。斂訖，載以露車，歸於舊山，隨得一地，地足為
0255a07: 坎，坎足容棺，不須磚甓，不勞封樹，勿設祭饗，勿置几筵，無用茅君之虛
0255a08: 座，伯夷之杅水。其蒸嘗繼嗣，言象所絕，事止余身，無傷世教。家人長
0255a09: 幼，內外姻戚，凡厥友朋，爰及寓所，咸願成余之志，幸勿奪之。
0255a10: 明年疾卒，時年三十二。
0255a11: 歊幼時嘗獨坐空室，有一老公至門，謂歊曰：「心力勇猛，能精死生；
0255a12: 但不得久滯一方耳。」因彈指而去。歊既長，精心學佛，有道人釋寶誌者，
0255a13: 時人莫測也，遇歊於興皇寺，驚起曰：「隱居學道，清淨登佛。」如此三說。
0255a14: 歊未死之春，有人為其庭中栽柿，歊謂兄子弇曰：「吾不見此實，爾其勿
0255a15: 言。」至秋而亡，人以為知命。親故誄其行跡，謚曰貞節處士。
0255a16: （《梁書》卷五十一《處士．劉歊傳》747）
0255a17: 
0255a18: 劉歊著《革終論》
0255a19: （劉歊）天監十七年，忽著《革終論》。以為：
0255a20: 形者無知之質，神者有知之性。有知不獨存，依無知以自立，故形之
0255a21: 於神，逆旅之館耳。及其死也，神去此館，速朽得理。是以子羽沈川，漢伯
0255a22: 方壙，文楚黃壤，士安麻索：此四子者得理也。若從四子而游，則平生之志
0255a23: 得矣。然積習生常，難卒改革，一朝肆志，儻不見從。今欲翦截煩厚，務存
0255a24: 儉易，進不裸屍，退異常俗，不傷存者之念，有合至人之道。且張奐止用幅
0255a25: 巾，王肅唯盥手足，范冉斂畢便葬，爰珍無設筵几，文度故舟為棺，子廉牛
0255a26: 車載柩，叔起誡絕墳隴，康成使無卜吉。此數公者，尚或如之，況為吾人，
0255a27: 而尚華泰。今欲仿佛景行，以為軌則。氣絕不須復魂，盥漱而斂。以一千
0255a28: 錢市成棺，單故裙衫，衣巾枕履。此外送往之具，棺中常物，一不得有所
0255a29: 施。世多信李、彭之言，可謂惑矣。余以孔、釋為師，差無此惑。斂訖，載
0255a30: 以露車，歸於舊山，隨得一地，地足為坎，坎足容棺。不須磚甓，不勞封樹，
0256a01: 勿設祭饗，勿置几筵。其蒸嘗繼嗣，言象所絕，事止余身，無傷世教……始
0256a02: 沙門釋寶誌遇歊於興皇寺，驚起曰：「隱居學道，清淨登仙。」如此三說。
0256a03: 歊未死之春，有人為其庭中栽柿，歊謂兄子弇曰：「吾不見此實，爾其勿
0256a04: 言。」至秋而亡，人以為知命。親故誄其行跡，謚曰「貞節處士」。
0256a05: （《南史》卷四十九《劉懷珍傳附劉歊傳》1225）
0256a06: 
0256a07: 《梁書曾鞏目錄序》
0256a08: 《梁書》，六本紀，五十列傳，合五十六篇。唐貞觀三年，詔右散騎常
0256a09: 侍姚思廉撰。思廉者，梁史官察之子。推其父意，又頗采諸儒謝吳等所
0256a10: 記，以成此書。臣等既校正其文字，又集次為目錄一篇而敘之曰：
0256a11: 自先王之道不明，百家並起，佛最晚出，為中國之患，而在梁為尤甚，
0256a12: 故不得而不論也。蓋佛之徒自以謂吾之所得者內，而世之論佛者皆外也，
0256a13: 故不可絀；雖然，彼惡睹聖人之內哉。書曰：「思曰睿，睿作聖。」蓋思者，
0256a14: 所以致其知也。能致其知者，察三才之道，辯萬物之理，小大精粗無不盡
0256a15: 也。此之謂窮理，知之至也。知至矣，則在我者之足貴，在彼者之不足玩，
0256a16: 未有不能明之者也。有知之之明而不能好之，未可也，故加之誠心以好
0256a17: 之；有好之之心而不能樂之，未可也，故加之至意以樂之。能樂之則能安
0256a18: 之矣。如是，則萬物之自外至者安能累我哉。萬物之所不能累，故吾之所
0256a19: 以盡其性也。能盡其性則誠矣。誠者，成也，不惑也。既成矣，必充之使
0256a20: 可大焉。既大矣，必推之使可化焉。能化矣，則含智之民，肖翹之物，有待
0256a21: 於我者，莫不由之以至其性，遂其宜，而吾之用與天地參矣。德如此其至
0256a22: 也，而應乎外者未嘗不與人同，此吾之道所以為天下之達道也。故與之為
0256a23: 衣冠、飲食、冠昏、喪祭之具，而由之以教其為君臣、父子、兄弟、夫婦者，莫
0256a24: 不一出乎人情；與之同其吉凶而防其憂患者，莫不一出乎人理。故與之處
0256a25: 而安且治之所集也，危且亂之所去也。與之所處者其具如此，使之化者其
0256a26: 德如彼，可不謂聖矣乎。既聖矣，則無思也，其至者循理而已；無為也，其
0256a27: 動者應物而已。是以覆露乎萬物，鼓舞乎群眾，而未有能測之者也，可不
0256a28: 謂神矣乎。神也者，至妙而不息者也，此聖人之內也。聖人者，道之極也，
0256a29: 佛之說其有以易此乎。求其有以易此者，固其所以為失也。夫得於內者，
0256a30: 未有不可行於外也；有不可行於外者，斯不得於內矣。《易》曰：「智周乎
0257a01: 萬物而道濟乎天下，故不過。」此聖人所以兩得之也。智足以知一偏，而
0257a02: 不足以盡萬事之理，道足以為一方，而不足以適天下之用，此百家之所以
0257a03: 兩失之也。佛之失其不以此乎。則佛之徒自以謂得諸內者，亦可謂妄矣。
0257a04: 夫學史者將以明一代之得失也，臣等故因梁之事，而為著聖人之所以
0257a05: 得及佛之所以失以傳之者，使知君子之所以距佛者非外，而有志於內者，
0257a06: 庶不以此而易彼也。
0257a07: 臣鞏等謹敘目錄，昧死上。
0257a08: （《梁書》卷末《曾鞏目錄序》869）
0257a09: 
0257a10: 付縡著《明道論》難暠法師《無諍論》
0257a11: （付）縡篤信佛教，從興皇惠朗法師受《三論》，盡通其學。時有大心
0257a12: 暠法師著《無諍論》以詆之，縡乃為《明道論》，用釋其難。其略曰：
0257a13: 《無諍論》言：比有弘《三論》者，雷同訶詆，恣言罪狀，歷毀諸師，非斥
0257a14: 眾學，論中道而執偏心，語忘懷而竟獨勝，方學數論，更為仇敵，仇敵既勾，
0257a15: 諍鬥大生，以此之心，而成罪業，罪業不止，豈不重增生死，大苦聚集？答
0257a16: 曰：《三論》之興，為日久矣。龍樹創其源，除內學之偏見；提婆揚其旨，蕩
0257a17: 外道之邪執。欲使大化流而不擁，玄風闡而無墜。其言曠，其意遠，其道
0257a18: 博，其流深。斯固龍象之勝驤，鯤鵬之搏運。〔蹇〕乘決羽，豈能觖望其間
0257a19: 哉？頃代澆薄，時無曠士，苟習小學，以化蒙心，漸染成俗，遂迷正路，唯竟
0257a20: 穿鑿，各肆營造，枝葉徒繁，本源日翳，一師解釋，復異一師，更改舊宗，各
0257a21: 立新意，同學之中，取寤復別，如是展轉，添糅倍多。總而用之，心無的准；
0257a22: 擇而行之，何者為正？豈不渾沌傷竅，嘉樹弊牙？雖復人說非馬，家握靈
0257a23: 蛇，以無當之卮，同畫地之餅矣。其於失道，不亦宜乎？攝山之學，則不如
0257a24: 是。守一遵本，無改作之過；約文申意，杜臆斷之情。言無預說，理非宿
0257a25: 構。睹緣爾乃應，見敵然後動。縱橫絡驛，忽怳杳冥。或彌綸而不窮，或
0257a26: 消散而無所。煥乎有文章，蹤朕不可得；深乎不可量，即事而非遠。凡相
0257a27: 酬對，隨理詳覈。有何嫉詐，干犯諸師？且諸師所說，為是可毀？為不可
0257a28: 毀？若可毀者，毀故為衰；若不可毀，毀自不及。法師何獨蔽護不聽毀乎？
0257a29: 且教有大小，備在聖誥，大乘之文，則指斥小道。今弘大法，寧得不言大乘
0257a30: 之意耶？斯則褒貶之事，從弘放學；與奪之辭，依經議論。何得見佛說而
0258a01: 信順，在我語而忤逆？無諍平等心如是耶？且忿恚煩惱，凡夫恆性，失理
0258a02: 之徒，率皆有此。豈可以三修未愜，六師懷恨，而蘊涅槃妙法，永不宣揚？
0258a03: 但冀其忿憤之心既極，恬淡之寤自成耳。人面不同，其心亦異，或有辭意
0258a04: 相反，或有心口相符。豈得必謂他人說中道而心偏執，己已行無諍，外不違
0258a05: 而內平等？仇敵鬥訟，豈我事焉；罪業聚集，鬥諍者所畏耳。
0258a06: 《無諍論》言：攝山大師誘進化導，則不如此，既習行於無諍者也。導
0258a07: 悟之德既往，淳一之風已澆，競勝之心，呵毀之曲，盛於茲矣。吾願息諍以
0258a08: 通道，讓勝以忘德。何必排拂異家，生其恚怒者乎？若以中道之心行於
0258a09: 《成實》，亦能不諍；若以偏著之心說於《中論》，亦得有諍。固知諍與不
0258a10: 諍，偏在一法。答曰：攝山大師實無諍矣，但法師所賞，未衷其節。彼靜守
0258a11: 幽谷，寂爾無為，凡有訓勉，莫匪同志，從容語嘿，物無閒然，故其意雖深，
0258a12: 其言甚約。今之敷暢，地勢不然。處王城之隅，居聚落之內，呼吸顧望之
0258a13: 客，脣吻縱橫之士，奮鋒穎，勵羽翼，明目張膽，被堅執銳，騁異家，衒別解，
0258a14: 窺伺間隙，邀冀長短，與相酬對，捔其輕重，豈得默默無言，唯唯應命？必
0258a15: 須掎摭同異，發擿玼瑕，忘身而弘道，忤俗而通教，以此為病，益知未達。
0258a16: 若令大師當此之地，亦何必默己，而為法師所貴耶？法師又言：「吾願息
0258a17: 諍以通道，讓勝以忘德。」道德之事，不止在諍與不諍，讓與不讓也。此語
0258a18: 直是人間所重，法師慕而言之，竟未知勝若為可讓也。若他人道高，則自
0258a19: 勝不勞讓矣；他人道劣，則雖讓而無益矣。欲讓之辭，將非虛設？中道之
0258a20: 心，無處不可。《成實》、《三論》，何事致乖？但須息守株之解，除膠柱之
0258a21: 意，是事皆中也。來旨言「諍與不諍，偏在一法」。何為獨褒無諍耶？詎
0258a22: 非矛盾？
0258a23: 《無諍論》言：邪正得失，勝負是非，必生於心矣，非謂所說之法，而有
0258a24: 定相論勝劣也。若異論是非，以偏著為失言，無是無非，消彼得失，以此論
0258a25: 為勝妙者，他論所不及，此亦為失也。何者？凡心所破，豈無心於能破，則
0258a26: 勝負之心不忘，寧不存勝者乎？斯則矜我為得，棄他之失，即有取捨，大生
0258a27: 是非，便是增諍。答曰：言為心使，心受言詮；和合根塵，鼓動風氣，故成語
0258a28: 也。事必由心，實如來說。至於心造偽以使口，口行詐以應心，外和而內
0258a29: 險，言隨而意逆，求利養，引聲名，入道之人，在家之士，斯罪非一。聖人所
0258a30: 以曲陳教誡，深致防杜，說見在之殃咎，敘將來之患害，此文明著，甚於日
0259a01: 月，猶有忘愛軀，冒峻制，蹈湯炭，甘虀粉，必行而不顧也。豈能悅無諍之
0259a02: 作，而回首革音耶？若弘道之人，宣化之士，心知勝也，口言勝也，心知劣
0259a03: 也，口言劣也，亦無所苞藏，亦無所忌憚，但直心而行之耳。他道雖劣，聖
0259a04: 人之教也；己德雖優，亦聖人之教也。我勝則聖人勝，他劣則聖人劣。聖
0259a05: 人之優劣，蓋根緣所宜爾。於彼於此，何所厚薄哉？雖復終日按劍，極夜
0259a06: 擊柝，瞋目以爭得失，作氣以求勝負，在誰處乎？有心之與無心，徒欲分別
0259a07: 虛空耳。何意不許我論說，而使我謙退？此謂鷦鵬已翔於寥廓，而虞者猶
0259a08: 窺藪澤而求之。嗟乎！丈夫當弘斯道矣。
0259a09: 《無諍論》言：無諍之道，通於內外。子所言須諍者，此用末而救本，
0259a10: 失本而營末者也。今為子言之。何則？若依外典，尋書契之前，至淳之
0259a11: 世，樸質其心，行不言之教，當於此時，民至老死不相往來，而各得其所，復
0259a12: 有何諍乎？固知本末不諍，是物之真矣。答曰：諍與無諍，不可偏執。本
0259a13: 之與末，又安可知？由來不諍，寧知非末？於今而諍，何驗非本？夫居後
0259a14: 而望前，則為前；居前而望後，則為後。而前後之事猶如彼此，彼呼此為
0259a15: 彼，此呼彼為彼，彼此之名，的居誰處？以此言之，萬事可知矣。本末前
0259a16: 後，是非善惡，可恆守邪？何得自信聰明，廢他耳目？夫水泡生滅，火輪旋
0259a17: 轉，入牢阱，受羈紲，生憂畏，起煩惱，其失何哉？不與道相應，而起諸見故
0259a18: 也。相應者則不然，無為也，無不為也。善惡不能偕，而未曾離善惡，生死
0259a19: 不能至，亦終然在生死，故得永離而任放焉。是以聖人念繞桎之不脫，愍
0259a20: 黏膠之難離，故慇勤教示，備諸便巧。希向之徒，涉求有類，雖驎角難成，
0259a21: 象形易失，寧得不彷彿遐路，勉勵短晨？且當念己身之善惡，莫揣他物，而
0259a22: 欲分別，而言我聰明，我知見，我計校，我思惟，以此而言，亦為疏矣。他人
0259a23: 者實難測，或可是凡夫真爾，亦可是聖人俯同，時俗所宜見，果報所應睹。
0259a24: 安得肆胸衿，盡情性，而生譏誚乎？正應虛己而游乎世，俛仰於電露之間
0259a25: 耳。明月在天，眾水咸見，清風至林，群籟畢響。吾豈逆物哉？不入鮑魚，
0259a26: 不甘腐鼠。吾豈同物哉？誰能知我，共行斯路。浩浩乎！堂堂乎！豈復
0259a27: 見有諍為非，無諍為是？此則諍者自諍，無諍者自無諍，吾俱取而用之。
0259a28: 寧勞法師費功夫，點筆紙，但申於無諍；弟子疲唇舌，消晷漏，唯對於明道？
0259a29: 戲論哉！糟粕哉！必欲且考真偽，暫觀得失，無過依賢聖之言，檢行藏之
0259a30: 理，始終研究，表裏綜核，使浮辭無所用，詐道自然消。請待後筵，以觀其
0260a01: 妙矣。
0260a02: （《陳書》卷三十《傅縡傳》401）
0260a03: 
0260a04: 元懌表諫
0260a05: 時有沙門惠憐者，自云咒水飲人，能差諸病。病人就之者，日有千數。
0260a06: 靈太后詔給衣食，事力優重，使於城西之南，治療百姓病。懌表諫曰：「臣
0260a07: 聞律深惑眾之科，禮絕妖淫之禁，皆所以大明居正，防遏奸邪。昔在漢末，
0260a08: 有張角者，亦以此術熒惑當時。論其所行，與今不異。遂能幻誘生人，致
0260a09: 黃巾之禍，天下塗炭數十年間，角之由也。昔新垣奸，不登於明堂；五利
0260a10: 僥，終嬰於顯戮。」
0260a11: （《魏書》卷二十二《清河王元懌傳》591）
0260a12: 
0260a13: 元懌表諫
0260a14: 孝明熙平初……時有沙門惠憐者，自云咒水飲人，能差諸病。病人就
0260a15: 之者，日有千數。靈太后詔給衣食，事力優重，使於城西之南，治療百姓
0260a16: 病。懌表諫曰：「臣聞律深惑眾之科，禮絕妖淫之禁，皆所以大明居正，防
0260a17: 遏奸邪。昔在漢末，有張角者，亦以此術，熒惑當時。論其所行，與今不
0260a18: 異。遂能誘生人，致黃巾之禍。天下塗炭數十年間，角之由也。昔新
0260a19: 垣奸，不登於明堂；五利僥，終嬰於顯戮。此事可為至鑒」。靈太后深納
0260a20: 之。
0260a21: （《北史》卷十九《清河王元懌傳》717）
0260a22: 
0260a23: 李瑒上言
0260a24: 於時民多絕戶而為沙門，（李）瑒上言：「禮以教世，法導將來，跡用既
0260a25: 殊，區流亦別。故三千之罪，莫大不孝，不孝之大，無過於絕祀。然則絕祀
0260a26: 之罪，重莫甚焉。安得輕縱背禮之情，而肆其向法之意也？正使佛道，亦
0260a27: 不應然，假令聽然，猶須裁之以禮。一身親老，棄家絕養，既非人理，尤乖
0260a28: 禮情，堙滅大倫，且闕王貫。交缺當世之禮，而求將來之益，孔子云『未知
0260a29: 生，焉知死』，斯言之至，亦為備矣。安有棄堂堂之政，而從鬼教乎！又今
0260a30: 南服未靜，眾役仍煩，百姓之情，方多避役。若復聽之，恐捐棄孝慈，比屋
0261a01: 而是。」沙門都統僧暹等忿瑒鬼教之言，以瑒為謗毀佛法，泣訴靈太后，太
0261a02: 后責之。瑒自理曰：「竊欲清明佛法，使道俗兼通，非敢排棄真學，妄為訾
0261a03: 毀。且鬼神之名，皆通靈達稱，自百代正典，敘三皇五帝，皆號為鬼。天地
0261a04: 曰神祇，人死曰鬼。《易》曰『知鬼神之情狀』，周公自美，亦云『能事鬼
0261a05: 神』，《禮》曰『明則有禮樂，幽則有鬼神』。是以明者為堂堂，幽者為鬼教。
0261a06: 佛非天非地，本出於人，應世導俗，其道幽隱，名之為鬼，愚謂非謗。且心
0261a07: 無不善，以佛道為教者，正可未達眾妙之門耳。」靈太后雖知瑒言為允，然
0261a08: 不免暹等之意，猶罰瑒金一兩。
0261a09: （《魏書》卷五十三《素孝伯傳附李瑒傳》1177）
0261a10: 
0261a11: 程駿上表
0261a12: 沙門法秀謀反伏誅。駿表曰：「臣聞《詩》之作也，蓋以言志。邇之事
0261a13: 父，遠之事君，闕諸風俗，靡不備焉。上可以頌美聖德，下可以申厚風化，
0261a14: 言之者無罪，聞之者足以誡。此古人用詩之本意。臣以垂沒之年，得逢盛
0261a15: 明之運，雖復昏耄將及，猶慕廉頗強飯之風。伏惟陛下，太皇太后，道合天
0261a16: 地，明侔日月，則天與唐風斯穆，順帝與周道通靈。是以狂妖懷逆，無隱謀
0261a17: 之地；冥靈潛翦，伏發覺之誅。用能七廟幽贊，人神扶助者已。臣不勝喜
0261a18: 踴。謹竭老鈍之思，上《慶國頌》十六章，並序巡狩、甘雨之德焉。」其頌
0261a19: 曰：……忽有狂豎，謀逆聖都。明靈幽告，發覺伏誅。羿浞為亂，祖龍千
0261a20: 紀。狂華冬茂，有自來矣。美哉皇度，道固千祀。百靈潛翦，奸不遑起。
0261a21: 奸不遑起，罪人得情。憲章刑律，五秩猶輕。於穆二聖，仁等春生。除棄
0261a22: 周漢，遐軌犧庭。周流奚棄？忿彼苛刻。犧庭曷軌？希仁尚德。徽音一
0261a23: 振，聲教四塞。豈惟京甸，化播萬國。
0261a24: （《魏書》卷六十《程駿傳》1347）
0261a25: 
0261a26: 崔光上表諫靈太后
0261a27: （神龜）二年八月，靈太后幸永寧寺，躬登九層佛圖。（崔）光表諫曰：
0261a28: 「伏見親升上級，佇蹕表剎之下，祗心圖構，誠為福善。聖躬玉趾，非所踐
0261a29: 陟，臣庶恇惶，竊謂未可。按《禮記》：『為人子者，不登高，不臨深。』古賢
0261a30: 有言：『策畫失於廟堂，大人蹶於中野。』《漢書》：上欲西馳下峻阪，爰盎攬
0262a01: 轡停輿曰：『臣聞千金之子不垂堂，百金之子不倚衡，如有車敗馬驚，奈高
0262a02: 廟太后何？』又云：上酎祭宗廟，出，欲御樓船。薛廣德免冠頓首，曰：『宜
0262a03: 從橋，陛下不聽臣，臣以血污車輪。』樂正子春，曾參弟子，亦稱至孝，固自
0262a04: 謹慎，堂基不過一尺，猶有傷足之愧。永寧累級，閣道回隘，以柔懦之寶
0262a05: 體，乘至峻之重峭，萬一差跌，千悔何追？《禮》，將祭宗廟，必散齋七日，
0262a06: 致齋三日，然後入祀，神明可得而通。今雖容像未建，已為神明之宅。方
0262a07: 加雕繢，飾麗丹青，人心所祗，銳觀滋甚，登者既眾，異懷若面。縱一人之
0262a08: 身恆盡誠潔，豈左右臣妾各竭虔仰？不可獨升，必有扈侍，懼或忘慎，非飲
0262a09: 酒茹葷而已。昨風霾暴興，紅塵四塞，白日晝昏，特可敬畏。《春秋》，宋、
0262a10: 衛、陳、鄭同日而災，伯姬待姆，致焚如之禍……《內經》，寶塔高華，堪室
0262a11: 千萬，唯盛言香花禮拜，豈有登上之義。獨稱三寶階，從上而下，人天交
0262a12: 接，兩得相見，超世奇絕，莫可而擬。恭敬拜跽，悉在下級。遠存矚眺，周
0262a13: 見山河，因其所眄，增發嬉笑。未能級級加虔，步步崇慎，徒使京邑士女，
0262a14: 公私湊集。上行下從，理勢以然，迄於無窮，豈長世競慕一登而可抑斷哉？
0262a15: 蓋心信為本，形敬乃末，重實輕根，靖實躁君，恭己正南面者，豈月乘峻極，
0262a16: 旬御層階。今經始既就，子來自勸，基構已興，雕絢漸起，紫山華台，即其
0262a17: 宮也。伏願息躬親之勞，廣風靡之化，因立制防，班之條限，以遏囂污，永
0262a18: 歸清寂。下竭肅穆之誠，上展瞻仰之敬，勿踐勿履，顯固億齡，融教闡悟，
0262a19: 不其博歟。」……九月，靈太后幸嵩高，光（又）上表諫曰：……
0262a20: （《魏書》卷六十七《崔光傳》1495）
0262a21: 
0262a22: 崔光上表諫靈太后
0262a23: 二年八月，靈太后幸永寧寺，躬登九層佛圖。光表諫曰：「伏見親升
0262a24: 上級，佇蹕表剎之下，祗心圖構，誠為福善，聖躬玉趾，非所踐陟。臣庶恇
0262a25: 惶，竊謂未可。」九月，靈太后幸嵩山佛寺，光上表諫，不從。
0262a26: （《北史》卷四十四《崔光傳》1621）
0262a27: 
0262a28: 尼高皇太后崩於瑤光寺
0262a29: 神龜元年九月，尼高皇太后崩於瑤光寺。……有司奏：「案舊事，皇
0262a30: 太后崩儀，自復魄斂葬，百官哭臨，其禮甚多。今尼太后既存委俗尊，憑居
0263a01: 道法。凶事簡速，不依配極之典；庭局狹隘，非容百官之位。但昔逕奉接，
0263a02: 義成君臣，終始情禮，理無廢絕。輒准故式，立儀如別。內外群官，權改常
0263a03: 服，單衣邪巾，奉送至墓，列位哭拜，事訖而除。止在說師，更不宣下。」詔
0263a04: 可。
0263a05: （《魏書》卷一百八十四《禮志四》2807）
0263a06: 
0263a07: 樊遜論釋道兩教
0263a08: （詔）又問釋道兩教，（樊）遜對曰：
0263a09: 臣聞天道性命，聖人所不言，蓋以理絕涉求，難為稱謂。伯陽道德之
0263a10: 論，莊周逍遙之旨，遺言取意，猶有可尋。至若玉簡金書，神經秘錄，三尺
0263a11: 九轉之奇，絳雪玄霜之異，淮南成道，犬吠雲中，子喬得仙，劍飛天上，皆是
0263a12: 憑虛之說，海棗之談，求之如係風，學之如捕影。而燕君、齊后、秦皇、漢
0263a13: 帝，信彼方士，冀遇其真，徐福去而不歸，欒大往而無獲。猶謂升遐倒影，
0263a14: 抵掌可期；祭鬼求神，庶或不死。江璧既返，還入驪山之墓；龍媒已至，終
0263a15: 下茂陵之墳。方知劉向之信洪寶，沒有餘責；王充之非黃帝，比為不相。
0263a16: 又末葉已來，大存佛教，寫經西土，畫像南宮。昆池地黑，以為劫燒之灰；
0263a17: 春秋夜明，謂是降神之日。法王自在，變化無窮，置世界於微塵，納須彌於
0263a18: 黍米。蓋理本虛無，示諸方便。而妖妄之輩，苟求出家，藥王燔軀，波論灑
0263a19: 血，假未能然，猶當克命。寧有改形易貌，有異生人，恣意放情，還同俗物。
0263a20: 龍宮餘論，鹿野前言，此而得容，道風前墜。
0263a21: 伏惟陛下受天明命，屈己濟民，山鬼效靈，海神率職。湘中石燕，沐時
0263a22: 雨而群飛；台上銅鳥，朔和風而杓轉。以周都洛邑，治在鎬京，漢宅咸陽，
0263a23: 魂歸豐、沛，汾、晉之地，王跡維始，眷言巡幸，且勞經略。猶復降情文苑，
0263a24: 斟酌百家，想執玉於瑤池，念求珠於赤水。竊以王母獻環，由感周德；上天
0263a25: 錫珮，實報禹功。二班勒史，兩馬制書，未見三世之辭，無聞一乘之旨。帝
0263a26: 樂王禮，尚有時而沿革；左道怪民，亦何疑於沙汰。
0263a27: （《北齊》卷四十五《文苑．樊遜傳》611）
0263a28: 
0264a01: 北周武帝時辨釋三教先後
0264a02: （建德二年）十二月癸巳，集群臣及沙門、道士等，帝升高座，辨釋三
0264a03: 教先後，以儒教為先，道教為次，佛教為後。
0264a04: （《周書》卷五《武帝紀上》83）
0264a05: 
0264a06: 韋敻著《三教序》
0264a07: 武帝又以佛、道、儒三教不同，詔敻辨其優劣。敻以三教雖殊，同歸於
0264a08: 善，其跡似有深淺，其致理殆無等級。乃著《三教序》奏之。帝覽而稱善。
0264a09: （《周書》卷三十一《韋敻傳》545）
0264a10: 
0264a11: 梁武降號伽藍
0264a12: 五事愆違則天地見異，況於日月星辰乎？況於水火金木土乎？若梁
0264a13: 武之降號伽藍，齊文宣之盤遊市里，陳則蔣山之鳥呼曰「奈何」，周則陽武
0264a14: 之魚乘空而鬥，隋則鵲巢黼帳，火炎門闕，豈唯天道，亦曰人妖，則祥眚呈
0264a15: 形，於何不至？亦有脫略政教，張羅樽糈，崇信巫史，重增愆罰。
0264a16: （《隋書》卷二十二《五行上》617）
0264a17: 
0264a18: 梁武帝淫於佛道
0264a19: 中大通元年，朱雀航華表災。明年，同泰寺災。大同三年，朱雀門災。
0264a20: 水沴火也。是時帝崇尚佛道，宗廟牲牷，皆以面代之。又委萬乘之重，數
0264a21: 詣同泰寺，捨身為奴，令王公已下贖之。初陽為不許，後為默許，方始還
0264a22: 宮。天誡若曰，梁武為國主，不遵先王之法，而淫於佛道，橫多糜費，將使
0264a23: 其社稷不得血食也。天數見變，而帝不悟，後竟以亡。及江陵之敗，闔城
0264a24: 為賤隸焉，即捨身為奴之應也。
0264a25: （《隋書》卷二十二《五行上》620）
0264a26: 
0264a27: 李士謙論三教
0264a28: （李）士謙善談玄理，嘗有一客在坐，不信佛家應報之義，以為外典無
0264a29: 聞焉。士謙喻之曰：「積善餘慶，積惡餘殃，高門待封，掃墓望喪，豈非休
0264a30: 咎之應邪？佛經云輪轉五道，無復窮已，此則賈誼所言，千變萬化，未始有
0265a01: 極，忽然為人之謂也。佛道未東，而賢者已知其然矣。至若鯀為黃熊，杜
0265a02: 宇為鶗，褒君為龍，牛哀為獸，君子為鵠，小人為猿，彭生為豕，如意為
0265a03: 犬，黃母為黿，宣武為鱉，鄧艾為牛，徐伯為魚，鈴下為鳥，書生為蛇，羊祜
0265a04: 前身，李氏之子，此非佛家變受異形之謂邪？」客曰：「邢子才云，豈有松柏
0265a05: 後身化為樗櫟，僕以為然。」士謙曰：「此不類之談也。變化皆由心而作，
0265a06: 木豈有心乎？」客又問三教優劣，士謙曰：「佛，日也；道，月也；儒，五星
0265a07: 也。」客亦不能難而止。
0265a08: （《隋書》卷七十七《隱逸．李士謙傳》1753）
0265a09: 
0265a10: 李士謙論三教
0265a11: （李）士謙善談玄理，嘗有客在坐，不信佛家應報義。士謙喻之曰：
0265a12: 「積善餘慶，積惡餘殃，豈非休咎邪？佛經云『轉輪五道，無復窮已』，此則
0265a13: 賈誼所言『千變萬化，未始有極，忽然為人』之謂也。佛道未來，而賢者已
0265a14: 知其然矣。至若鯀為黃熊，杜宇為鶗，褒君為龍，牛哀為猛獸，君子為
0265a15: 鵠。小人為猿，彭生為豕，如意為犬，黃母為黿，宣武為鱉，鄧艾為牛，徐伯
0265a16: 為魚，鈴下為鳥，書生為蛇，羊祜前身李氏之子，此非佛家變受異形之謂
0265a17: 邪？」客曰：「邢子才云『豈有松柏後身，化為樗櫟』，僕以為然。」士謙曰：
0265a18: 「此不類之談也，變化皆由心作，木豈有心乎？」客又問三教優劣，士謙曰：
0265a19: 「佛，日也；道，月也；儒，五星也。」客亦不能難而止。
0265a20: （《北史》卷三《魏本紀三．孝文帝紀》1234）
0265a21: 
0265a22: 胡僧所傳乃是四夷之樂
0265a23: 又太子洗馬蘇夔以鍾律自命，尤忌（萬）寶常，夔父威，方用事，凡言
0265a24: 樂者，皆附之而短寶常。數詣公卿怨望，蘇威因詰寶常，所為何所傳受。
0265a25: 有一沙門謂寶常曰：「上雅好符瑞，有言征祥者，上皆悅之。先生當言就
0265a26: 胡僧受學，云是佛家菩薩所傳音律，則上必悅。先生所為，可以行矣。」寶
0265a27: 常然之，遂如其言以答威。威怒曰：「胡僧所傳，乃是四夷之樂，非中國所
0265a28: 宜行也。」其事竟寢。
0265a29: 杜按：《北史》卷九十（2987）文稍異，意同。故不錄。
0265a30: （《隋書》卷七十八《藝術．萬寶常傳》1784）
0265a31: 
0266a01: 何尚之於宅設八關齋
0266a02: 先是，何尚之致仕，復膺朝命，於宅設八關齋，大集朝士，自行香，次至
0266a03: 僧達曰：「願郎且放鷹犬，勿復遊獵。」僧達答曰：「家養一老狗，放無處去，
0266a04: 已復還。」尚之失色。
0266a05: （《南史》卷二十一《王弘傳附王僧達傳》574）
0266a06: 
0266a07: 郭祖深論佛教
0266a08: （梁武）帝溺情內教，朝政縱弛，（郭）祖深輿櫬詣闕上封事，其略曰：
0266a09: ……
0266a10: 臣聞人為國本，食為人命，故《禮》曰國無六年之儲，謂非其國也。推
0266a11: 此而言，農為急務。而郡縣苛暴，不加勸獎，今年豐歲稔，猶人有饑色，設
0266a12: 遇水旱，何以救之？陛下昔歲尚學，置立五館，行吟坐詠，誦聲溢境。比來
0266a13: 慕法，普天信向，家家齋戒，人人懺禮，不務百桑，空談彼岸。夫農桑者今
0266a14: 日濟育，功德者將來勝因，豐可墮本勤末，置邇效賒也，今商旅轉繁，游食
0266a15: 轉眾，耕夫日少，杼軸日空。陛下若廣興屯田，賤金貴粟，勤農桑者擢以階
0266a16: 級，惰耕織者告以明刑。如此數年，則家給人足，廉讓可生。
0266a17: 夫君子小人，智計不同，君子志於道，小人謀於利。志於道者安國濟
0266a18: 人，志於利者損物圖己。道人者害國小人也，忠良者捍國君子也。臣見疾
0266a19: 者詣道士則勸奏章，僧尼則令齋講，俗師則鬼禍須解，醫診則湯熨散丸，皆
0266a20: 先自為也。臣謂為國之本，與療病相類，療病當去巫鬼，尋華、扁，為國當
0266a21: 黜佞邪，用管、晏。今之所任，腹背之毛耳。論外則有勉、捨，說內則有雲、
0266a22: 旻。雲、旻所議則傷俗盛法，勉、捨之志唯原安枕江東。主慈臣恇，息謀外
0266a23: 甸，使中國士女南望懷冤，若賈誼重生，豈不慟哭。臣今直言犯顏，罪或容
0266a24: 宥，而乖忤貴臣，則禍在不測。所以不憚鼎鑊區區必聞者，正以社稷計重
0266a25: 而螻蟻命輕。使臣言入身滅，臣何所恨……
0266a26: 時帝大弘釋典，將以易俗，故祖深尤言其事，條以為：
0266a27: 都下佛寺五百餘所，窮極宏麗。僧尼十餘萬，資產豐沃。所在郡縣，
0266a28: 不可勝言。道人又有白徒，尼則皆畜養女，皆不貫人籍，天下戶口幾亡其
0266a29: 半。而僧尼多非法，養女皆服羅紈，其蠹俗傷法，抑由於此。請精加檢括，
0266a30: 若無道行，四十已下，皆使還俗附農。罷白徒養女，聽畜奴婢。婢唯著青
0267a01: 布衣，僧尼皆令蔬食。如此，則法興俗盛，國富人殷。不然，恐方來處處成
0267a02: 寺，家家剃落，尺土一人，非復國有。
0267a03: 杜按：《梁書》不見《郭祖深傳》。
0267a04: （《南史》卷七十《循吏．郭祖深傳》1720）
0267a05: 
0267a06: 張普惠上疏論佛教
0267a07: （張）普惠又表乞朝直之日，時聽奉見。自此之後，月一陛見。又以
0267a08: 肅宗不親視朝，過崇佛法，郊廟之事，多委有司，上疏曰：「臣聞明德卹祀，
0267a09: 成湯光六百之祚；嚴父配天，孔子稱周公其人也。故能馨香上聞，福傳遐
0267a10: 世。伏惟陛下重暉纂統，欽明文思，天地屬心，百神佇望。故宜敦崇祀禮，
0267a11: 咸秩無文。而告朔朝廟，不親於明堂；嘗禘郊社，多委於有司。觀射游苑，
0267a12: 躍馬騁中，危而非典，豈清蹕之意。殖不思之冥業，損巨費於生民。減祿
0267a13: 削力，近供無事之僧；崇飾雲殿，遠邀未然之報。昧爽之臣，稽首於外；玄
0267a14: 寂之眾，遨遊於內。愆禮忤時，人靈未穆。愚謂從朝夕之因，求秖劫之果，
0267a15: 未若先萬國之忻心，以事其親，使天下和平，災害不生者也。伏願淑慎威
0267a16: 儀，萬邦作式，躬致郊廟之虔，親紆朔望之禮，釋奠成均，竭心千畝，明發不
0267a17: 寐。潔誠禋祼，孝悌可以通神明，德教可以光四海，則一人有喜，兆民賴
0267a18: 之。然後精進三寶，信心如來。道由禮深，故諸漏可盡；法隨禮積，故彼岸
0267a19: 可登。量撤僧寺不急之華，還復百官久折之秩。已興之構，務從簡成；將
0267a20: 來之造，權令停息。仍舊亦可，何必改作。庶節用愛人，法俗俱賴。臣學
0267a21: 不經遠，言多孟浪，忝職其憂，不敢默爾。」尋別敕付外，議釋奠之禮。
0267a22: （《魏書》卷七十八《張普惠傳》1737）
0267a23: 
0267a24: 張普惠上疏論佛教
0267a25: （張）普惠又表乞朝直之日，時聽奉見。自此之後，月一陛見。又以
0267a26: 孝明不親視朝，過崇佛法，郊廟之事，多委有司，上疏曰：「伏惟陛下重暉
0267a27: 纂統，欽明文思，天地屬心，百神佇望。伏願躬致郊廟之虔，親紆朔望之
0267a28: 澤，釋奠成均，竭心千畝，明發不寐。潔誠禋祼，孝弟可以通神明，德教可
0267a29: 以光四海。然後精進三寶，信心如求。道由化深，故諸漏可盡；法隨禮積，
0267a30: 故彼岸可登。量撤僧寺不急之華，還復百官久折之秩。已興之構，務從簡
0268a01: 成；將來之造，權令停息。但仍舊貫，亦何必改作。庶節用愛人，法俗俱
0268a02: 賴。」尋別敕付外，議釋奠之禮。
0268a03: （《北史》卷四十六《張普惠傳》1695）
0268a04: 
0268a05: 杜弼論佛性
0268a06: （杜弼）奉使詣闕，魏帝見之於九龍殿，曰：「朕始讀《莊子》，便值奏
0268a07: 名，定是體道得真，玄同齊物。聞卿精學，聊有所問。經中佛性、法性為一
0268a08: 為異？」弼對曰：「佛性、法性，止是一理。」詔又問曰：「佛性即非法性，何得
0268a09: 為一？」對曰：「性無不在，故不說二。」詔又問曰：「說者皆言法性寬，佛性
0268a10: 狹，寬狹既別，非二如何？」弼又對曰：「在寬成寬，在狹成狹，若論性體，非
0268a11: 寬非狹。」詔問曰：「既言成寬成狹，何得非狹非寬？若定是狹，亦不能成
0268a12: 寬。」對曰：「以非寬狹，故能成寬狹，寬狹所成雖異，能成恆一。」上悅稱
0268a13: 善。乃引入經書庫，賜《地持經》一部，帛一百疋……弼性好名理，探味玄
0268a14: 宗，自在軍旅，帶經從役。注老子《道行經》二卷，表上之曰：……詔答云：
0268a15: 「李君游神冥窅，獨觀恍惚，玄同造化，宗極群有。從中被外，周應可以裁
0268a16: 成；自己及物，運行可以資用。隆家寧國，義屬斯文。卿才思優洽，業尚通
0268a17: 遠，息棲儒門，馳騁玄肆，既啟專家之學，且暢釋老之言。戶列門張，途通
0268a18: 徑達，理事兼申，能用俱表，彼賢所未悟，遺老所未聞，旨極精微，言窮深
0268a19: 妙。朕有味二《經》，倦於舊說，歷覽新注，所得已多，嘉尚之來，良非一
0268a20: 緒。已敕殺青編，藏之延閣。」又上一本於高祖，一本於世宗。……六年
0268a21: 四月八日，魏帝集名僧於顯陽殿講說佛理，弼與吏部尚書楊愔、中書邢邵，
0268a22: 秘書監魏收等並侍法筵。敕弼升師子座，當從敷演。昭玄都僧達及僧道
0268a23: 順並緇林之英，問難鋒至，往復數十番，莫有能屈。帝曰：「此賢若生孔
0268a24: 門，則何如也？」……常與邢邵扈從東山，共論名理。邢以為人死還生，恐
0268a25: 為蛇畫足。弼答曰：「蓋謂人死歸無，非有能生之力。然物之未生，本亦
0268a26: 無也。無而能有，不以為疑。因前生後，何獨致怪？」邢云：「聖人設教，本
0268a27: 由勸獎，故懼以將來，理望各遂其性。」弼曰：「聖人合德天地，齊信四時，
0268a28: 言則為經，行則為法，而云以虛示物，以詭勸民，將同魚腹之書，有異鑿楹
0268a29: 之誥，安得使北辰降光，龍宮韞櫝。既如所論，福果可以鎔鑄性靈，弘獎風
0268a30: 教，為益之大，莫極於斯。此即真教，何謂非實？」邢云：「死之言『澌』，精
0269a01: 神盡也。」弼曰：「此所言澌，如射箭盡，手中盡也。《小雅》曰『無草不
0269a02: 死』，《月令》又云『靡草死』，動植雖殊，亦此之類。無性之卉，尚得還生，
0269a03: 含靈之物，何妨再造。若云草死猶有種在，則復人死亦有識。識種不見，
0269a04: 謂以為無者。神之在形，亦非自矚，離朱之明不能睹。雖蔣濟觀眸，賢愚
0269a05: 可察，鍾生聽曲，山水呈狀。乃神之工，豈神之質。鋒玉帛之非禮，鐘鼓之
0269a06: 非樂，以此而推，義斯見矣。」邢云：「季札言無不之，亦言散盡，若復聚而
0269a07: 為物，不得言無不之也。」弼曰：「骨肉下歸於土，魂氣則無不之，此乃形墜
0269a08: 魂遊，往而非盡。如鳥出巢，如蛇出穴。由其尚有，故無所不之；若令無
0269a09: 也，之將焉適？延陵有察微之識，知其不隨於形；仲尼發習禮之歎，美其斯
0269a10: 與形別。若許以廓然，然則人皆季子。不謂高論，執此為無。」邢云：「神
0269a11: 之在人，猶光之在燭，燭盡則光窮，人死則神滅。」弼曰：「舊學前儒，每有
0269a12: 斯語，群疑眾惑，咸由此起。蓋辨之者未精，思之者不篤。竊有末見，可以
0269a13: 核諸。燭則因質生光，質大光亦大；人則神不係形，形小神不小。故仲尼
0269a14: 之智，必不短於長狄；孟德之雄，乃遠奇於崔琰。神之於形，亦猶君之有
0269a15: 國。國實君之所統，君非國之所生。不與同生，孰云俱滅？」邢云：「捨此
0269a16: 適彼，生生恆在。周、孔自應同莊周之鼓缶，和桑扈之循歌？」弼曰：「共陰
0269a17: 而息，尚有將別之悲；窮轍以游，亦興中途之歎。況曰聯體同氣，化為異
0269a18: 物，稱情之服，何害於聖。」邢云：「鷹化為鳩，鼠變為鴽，黃母為鱉，皆是生
0269a19: 之類也。類化而相生，猶光去此燭，復然彼燭。」弼曰：「鷹未化為鳩，鳩則
0269a20: 非有。鼠。既非二有，何可兩立。光去此燭，得燃彼燭，神去此形，亦托彼
0269a21: 形，又何惑哉？」邢云：「欲使土化為人，木生眼鼻，造化神明，不應如此。」
0269a22: 弼曰：「腐草為螢，老木為蠍，造化不能，誰其然也？」
0269a23: 其後，別與邢書云：「夫建言明理，宜出典證，而違孔背釋，獨為君子。
0269a24: 若不師聖，物各有心，馬首欲東，誰其能御。奚取於適衷，何貴於得一。逸
0269a25: 韻雖高，管見未喻。」前後往復再三，邢邵理屈而止，文多不載。
0269a26: （《北齊書》卷二十四《杜弼傳》348）
0269a27: 
0269a28: 杜弼論佛性
0269a29: （杜弼）奉使詣闕，魏帝見之九龍殿，曰：「聞卿精學，聊有所問。經中
0269a30: 佛性法性，為一為異？」弼曰：「正是一理。」又問曰：「說者妄，皆言法性寬，
0270a01: 佛性狹，如何？」弼曰：「在寬成寬，在狹成狹，若論性體，非狹非寬。」詔曰：
0270a02: 「既言成寬成狹，何得非狹非寬？」弼曰：「若定是寬，則不能為狹；若定是
0270a03: 狹，亦不能為寬。以非寬非狹，所成雖異，能成恆一。」上稱善，引入經庫，
0270a04: 賜《地持經》一部，帛百疋。弼性好名理，探味玄宗，在軍恆帶經行。注老
0270a05: 子《道行經》二卷，表上之。遷廷尉卿……後魏帝集名僧於顯陽殿講說佛
0270a06: 理，敕弼升師子座，莫有能屈。帝歎曰：「此賢若生孔門，則何如也！」……
0270a07: 常與邢邵扈從東山，共論名理。邢以為人死還生，恐是為蛇畫足。弼曰：
0270a08: 「物之未生，本亦無也。無而能有，不以為疑；因前生後，何獨致怪？」邢
0270a09: 云：「聖人設教，本由勸獎，故懼以有來，望各遂其性。」弼曰：「聖人合德天
0270a10: 地，齊信四時，言則為經，行則為法，而云以虛示物，以詭勸人，安得使北辰
0270a11: 降光，龍宮韞櫝。既如所論，福果可以鎔鑄性靈，弘獎風教，為益之大，莫
0270a12: 極於斯。此即真教，何謂非實？」邢云：「季札言無不之，亦言散盡，若復聚
0270a13: 而為物，不得言無不之也。」弼曰：「骨肉下歸於土，魂氣則無不之，此乃形
0270a14: 墜魂遊，往而非盡。由其尚有，故云無所不之。若也全無，之將焉適？」邢
0270a15: 云：「神之在人，猶光之在燭，燭盡則光窮，人死則神滅。」弼曰：「燭則因質
0270a16: 生光，質大光亦大；人則神不係形，形小神不小。故仲尼之智，必不短於長
0270a17: 狄；孟德之雄，乃遠奇於崔琰。」其後，別與邢書，前後往復再三，邢理屈而
0270a18: 止。
0270a19: （《北史》卷五十五《杜弼傳》1987）
0270a20: 
0270a21: 元和六年中書門下奏
0270a22: （元和六年六月中書門下奏：）國家自天寶已後，中原宿兵，見在軍士
0270a23: 可使者八十餘萬。其餘浮為商販，度為僧道，雜入色役，不歸農桑者，又十
0270a24: 有五六。則是天下常以三分勞筋苦骨之人，奉七分坐衣待食之輩。今內
0270a25: 外官給俸料者不下一萬餘員，其間有職出異名，奉離本局，府寺曠廢，簪組
0270a26: 因循者甚眾。
0270a27: （《舊唐書》卷十四《憲宗紀上》435）
0270a28: 
0271a01: 殷侑擅制戒壇
0271a02: （寶歷二年三月）辛未，江西觀察使殷侑請於洪州寶歷寺置僧尼戒
0271a03: 壇，敕殷侑故違制令，擅置戒壇，罰一季俸料。
0271a04: （《舊唐書》卷十七上《敬宗紀上》519）
0271a05: 
0271a06: 沈傅奏請起方等戒壇
0271a07: （太和三年）冬十月戊申朔。己酉，江西沈傅師奏：皇帝誕月，請為僧
0271a08: 尼起方等戒壇。詔曰：「不度僧尼，累有敕命。傅師忝為藩守，合奉詔條，
0271a09: 誘致愚妄，庸非理道，宜罰一月俸料。」
0271a10: （《舊唐書》卷十七上《文宗紀上》533）
0271a11: 
0271a12: 僧徒、道士講論於麟德殿
0271a13: （太和七年）冬十月癸未朔，揚州江都等七縣水，害稼。壬辰，上降誕
0271a14: 日，僧徒、道士講論於麟德殿。翌日，御延英，上謂宰臣曰：「降誕日設齋，
0271a15: 起自近代。朕緣相承已久，未可便革，雖置齋會，唯對王源中等暫入殿，至
0271a16: 僧道講論，都不臨聽。」宰相路隨等奏：「誕日設齋會，誠資景福，本非中國
0271a17: 教法。臣伏見開元十七年張說、源乾曜請以誕日為千秋節，內外宴樂，以
0271a18: 慶昌期，頗為得禮。」上深然之，宰臣因請十月十日為慶成節，上誕日也。
0271a19: 從之。
0271a20: （《舊唐書》卷十七下《文宗紀下》552）
0271a21: 
0271a22: 會昌四年敕
0271a23: （會昌）四年春正月乙酉朔，以澤潞用兵，罷元會。其日，楊弁逐太原
0271a24: 節度使李石。敕：「齋月斷屠，出於釋氏，國家創業，猶近梁、隋，卿相大
0271a25: 臣，或沿茲弊。鼓刀者既獲厚利，糾察者潛受請求。正月以萬物生植之
0271a26: 初，宜斷三日。列聖忌斷一日。仍准開元二十二年敕，三元日各斷三日，
0271a27: 餘月不禁。」壬子，河東監軍使呂義忠收復太原，生擒楊弁，盡斬其亂卒，
0271a28: 百僚稱賀。
0271a29: （《舊唐書》卷十八上《武宗紀》599）
0271a30: 
0272a01: 史臣論唐武宗削浮圖之法
0272a02: 史臣曰：……（武宗）於是削浮圖之法，懲遊惰之民，志欲矯步丹梯，
0272a03: 求珠赤水。徒見蕭衍、姚興之謬學，不悟秦王、漢武之非求，盡惑於左道之
0272a04: 言，偏斥異方之說。況身毒西來之教，向欲千祀，蚩蚩之民，習以成俗，畏
0272a05: 其教甚於國法，樂其徒不異登仙。如文身祝髮之鄉，久習而莫知其醜；以
0272a06: 吐火吞刀之戲，乍觀而便以為神。安可正之以《咸》、《韶》，律之以章甫。
0272a07: 加以笮融、何充之佞，代不乏人，非荀卿、孟子之賢，誰與正論。一朝隳殘
0272a08: 金狄，燔棄胡書，結怨於膜拜之流，犯怒於鄙夫之口。哲王之舉，不駭物
0272a09: 情，前代存而勿論，實為中道。欲革斯弊，以俟河清，昭肅明照，聽斯弊矣。
0272a10: （《舊唐書》卷十八上《武宗紀》610）
0272a11: 
0272a12: 陳商議廢弘敬寺為太廟事
0272a13: 會昌五年，留守李石因太微宮正殿圮墮，以廢弘敬寺為太廟，迎神主
0272a14: 祔之。又下百僚議，皆言准故事，無兩都俱置之禮，唯禮部侍郎陳商議云：
0272a15: 「周之文、武，有鎬、洛二廟，令兩都異廟可也。然不宜置主於廟，主宜依
0272a16: 禮瘞於廟之北墉下。」事未行而武宗崩。宣宗即位，因詔有司迎太微宮寓
0272a17: 主，祔廢寺之新廟，而知禮者非之。
0272a18: （《舊唐書》卷十八下《宣宗紀》614）
0272a19: 
0272a20: 史臣曰「報應必無」
0272a21: 史臣曰：臣常接咸通耆老，言恭惠皇帝故事……然器本中庸，流於近
0272a22: 習，所親者巷伯，所暱者桑門。以蠱惑之侈言，亂驕淫之方寸，欲無怠忽，
0272a23: 其可得乎！……然猶削軍賦而飾伽藍，因民財而修淨業，以諛佞為愛己，
0272a24: 謂忠諫為妖言……是以干戈布野，蟲旱彌年，佛骨才入於應門，龍輴已泣
0272a25: 於蒼野，報應無必，斯其驗歟！土德凌夷，禍階於此。
0272a26: （《舊唐書》卷十九上《懿宗紀》684）
0272a27: 
0272a28: 蕭昕又奏
0272a29: 及（永泰二年）二月朔上丁釋奠，蕭昕又奏：諸宰相元載、杜鴻漸、李
0272a30: 抱玉及常參官、六軍軍將就國子學聽講論，賜錢五百貫。令京兆尹黎幹造
0273a01: 食。集諸儒、道、僧，質問竟日。此禮久廢，一朝能舉。
0273a02: （《舊唐書》卷二十四《禮儀四》923）
0273a03: 
0273a04: 長孫皇后論佛教
0273a05: （貞觀）八年（長孫皇后）從幸九成宮，染疾危惙，太子承乾入侍，密啟
0273a06: 后曰：「醫藥備盡，尊體不療，請奏赦囚徒，並度人入道，冀蒙福助。」后曰：
0273a07: 「死生有命，非人力所加。若修福可延，吾素非為惡；若行善無效，何福可
0273a08: 求。赦者國之大事，佛道者示存異方之教耳，非惟政體靡弊，又是上所不
0273a09: 為，豈以吾一婦人而亂天下法？」承乾不敢奏，以告左僕射房玄齡，玄齡以
0273a10: 聞，太宗及侍臣莫不歔欷。朝臣咸請肆赦，太宗從之，后聞之固爭，乃止。
0273a11: （《舊唐書》卷五十一《后妃上》2166）
0273a12: 
0273a13: 長孫皇后論佛教
0273a14: （長孫皇后）從幸九成宮，方屬疾，會柴紹等急變聞，帝甲而起，后輿
0273a15: 疾以從，宮司諫止，后曰：「上震驚，吾可自安？」疾稍亟，太子欲請大赦，汎
0273a16: 度道人，祓塞災會。后曰：「死生有命，非人力所支。若修福可延，吾不為
0273a17: 惡；使善無效，我尚何求？且赦令，國大事，佛、老異方教耳，皆上所不為，
0273a18: 豈宜以吾亂天下法！」太子不敢奏，以告房玄齡，玄齡以聞，帝嗟美。
0273a19: （《新唐書》卷七十六《后妃傳上》3471）
0273a20: 
0273a21: 懿宗喜佛道，蕭倣諫之
0273a22: 咸通初，為左散騎常侍。懿宗怠政事，喜佛道，引桑門入禁中為禱祠
0273a23: 事，數幸佛廬，廣施予。（蕭）倣諫，以為：「天竺法割愛取滅，非帝王所尚
0273a24: 慕。今筆梵言，口佛音，不若懲謬賞濫罰，振殃祈福。況佛者可以悟取，不
0273a25: 可以相求。」帝雖昏從，猶嘉歎其言。後官數遷，拜義成軍節度使。
0273a26: （《新唐書》卷一百一《蕭瑀傳附蕭倣傳》3960）
0273a27: 
0273a28: 孫令問論殺生
0273a29: 令問雖特承恩寵，未嘗干預時政，深為物論所稱。然厚於自奉，食饌
0273a30: 豐侈，廣畜芻豢，躬臨宰殺。時方奉佛，其篤信之士或譏之，令問曰：「此
0274a01: 物畜生，與果菜何異，胡為強生分別，不亦遠於道乎？」略不以恩眄自恃，
0274a02: 閒適郊野，縱禽自娛。
0274a03: （《舊唐書》卷六十七《李靖傳附李令瓿傳》2482）
0274a04: 
0274a05: 韋嗣立上疏
0274a06: 景龍三年，（韋嗣立）轉兵部尚書、同中書門下三品。時中宗崇飾寺
0274a07: 觀，又濫食封邑者眾，國用虛竭。（韋）嗣立上疏諫曰：……臣竊見比者營
0274a08: 造寺觀，其數極多，皆務取宏博，競崇環麗。大則費耗百十萬，小則尚用三
0274a09: 五萬餘，略計都用資財，動至千萬已上。轉運木石，人牛不停，廢人功，害
0274a10: 農務，事既非急，時多怨咨。故《書》曰：「不作無益害有益，功乃成；不貴
0274a11: 異物賤用物，民乃足。」誠哉此言，非虛談也。且玄旨秘妙，歸於空寂，苟
0274a12: 非修心定慧，諸法皆涉有為。至如土木雕刻等功，唯是殫竭人力，但學相
0274a13: 誇壯麗，豈關降伏身心。且凡所興功，皆須掘鑿，蟄蟲在土，種類實多。每
0274a14: 日殺傷，動盈萬計，連年如此，損害可知。聖人慈悲為心，豈有須行此事，
0274a15: 不然之理，皎在目前。世俗眾僧，未通其旨，不慮府庫空竭，不思聖人憂
0274a16: 勞，謂廣樹福田，即是增修法教。倘水旱為災，人至饑餒，夷狄作梗，兵無
0274a17: 資糧，陛下雖有龍象如雲，伽藍概日，豈能裨萬分之一，救元元之苦哉！於
0274a18: 道法既有乖，在生人極為損，陛下豈可不深思之！
0274a19: （《舊唐書》卷八十八《韋恩謙傳附韋嗣立傳》2870）
0274a20: 
0274a21: 韋嗣立建言
0274a22: （韋）嗣立建言：……伏見營立寺觀，累年不絕，鴻侈繁麗，務相矜勝，
0274a23: 大抵費常千萬以上。轉徒木石，廢功害農；地藏開發，蟄蟲傷露。上聖至
0274a24: 慈，理必不然。准之道法則乖，質之生人則損。陛下豈不是思？
0274a25: （《新唐書》卷一百一十六《韋恩謙傳附韋嗣立傳》4232）
0274a26: 
0274a27: 狄仁傑上疏諫武則天造大像
0274a28: （武）則天又將造大像，用功數百萬，令天下僧尼每日人出一錢，以助
0274a29: 成之。（狄）仁傑上疏諫曰：
0274a30: 臣聞為政之本，必先人事。陛下矜群生迷謬，溺喪無歸，欲令像教兼
0275a01: 行，睹相生善。非為塔廟必欲崇奢，豈令僧此皆須檀施？得筏尚捨，而況
0275a02: 其餘。今之伽藍，制過宮闕，窮奢極壯，畫繢盡工，寶珠殫於綴飾，環材竭
0275a03: 於輪奐。工不使鬼，止在役人，物不天來，終須地出，不損百姓，將何以求？
0275a04: 生之有時，用之無度，編戶所奉，常若不充，痛切肌膚，不辭箠楚。游僧一
0275a05: 說，矯陳禍福，翦髮解衣，仍慚其少。亦有離間骨肉，事均路人，身自納妻，
0275a06: 謂無彼我。皆托佛法，詿誤生人。里陌動有經坊，闤闠亦立精舍。化誘倍
0275a07: 急，切於宮征，法事所須，嚴於制敕。膏腴美業，倍取其多；水碾莊園，數亦
0275a08: 非少。逃丁避罪，並集法門，無名之僧，凡有幾萬，都下檢括，已得數千。
0275a09: 且一夫不耕，猶受其弊，浮食者眾，又劫人財。臣每思惟，實所悲痛。
0275a10: 往在江表，像法盛興，梁武、簡文，捨施無限。其三淮沸浪，五嶺騰
0275a11: 煙。列剎盈衢，無救危亡之禍；緇衣蔽路，豈有勤王之師！比年已來，風塵
0275a12: 屢擾，水旱不節，征役稍繁。家業先空，瘡痍未復，此時興役，力所未堪。
0275a13: 伏惟聖朝，功德無量，何必要營大像，而以勞費為名。雖斂僧錢，百未支
0275a14: 一。尊容既廣，不可露居，覆以百層，尚憂未遍，自餘廊廡，不得全無。又
0275a15: 云不損國財，不傷百姓，以此事主，可謂盡忠？臣今思惟，兼采眾議，咸以
0275a16: 為如來設教，以慈悲為主，下濟群品，應是本心，豈欲勞人，以存虛飾。當
0275a17: 今有事，邊境未寧，宜寬征鎮之徭，省不急之費。設令雇作，皆以利趨，既
0275a18: 失田時，自然棄本。今不樹稼，來歲必饑，役在其中，難以取給。況無官
0275a19: 助，義無得成，若費官財，又盡人力，一隅有難，將何救之！
0275a20: 則天乃罷其役。是歲九月，病卒，則天為之舉哀，廢朝三日，贈文昌右
0275a21: 相，謚曰文惠。
0275a22: （《舊唐書》卷八十九《狄仁傑傳》2893）
0275a23: 
0275a24: 狄仁傑上疏諫武則天造大像
0275a25: （武則天）后將造浮屠大像，度費數百萬，官不能足，更詔天下僧日施
0275a26: 一錢助之。（狄）仁傑諫曰：「工不役鬼，必在役人；物不天降，終由地出。
0275a27: 不損百姓，且將何求？今邊垂未寧，宜寬征鎮之徭，省不急之務。就令顧
0275a28: 作，以濟窮人，既失農時，是為棄本。且無官助，理不得成。既費官財，又
0275a29: 竭人力，一方有難，何以救之？」后由是罷役。
0275a30: （《新唐書》卷一百一十五《狄仁傑傳》4213）
0275a31: 
0276a01: 姚論明堂火
0276a02: 時武三思率蕃夷酋長，請造天樞於端門外，刻字紀功，以頌周德，為
0276a03: 督作使。證聖初，（姚）加秋官尚書、同平章事。是歲，明堂災，則天欲
0276a04: 責躬避正殿，奏曰：「此實人火，非曰天災。至如成周宣榭，卜代愈隆；
0276a05: 漢武建章，盛德彌永。臣又見《彌勒下生經》云，當彌勒成佛之時，七寶台
0276a06: 須臾散壞。睹此無常之相，便成正覺之因，故知聖人之道，隨緣示化，方
0276a07: 便之利，博濟良多。可使由之，義存於此。況今明堂，乃是布政之所，非宗
0276a08: 廟之地，陛下若避正殿，於禮未為得也。」左拾遺劉承慶廷奏云：「明堂宗
0276a09: 祀之所，今既被焚，陛下宜輟朝思過。」又持前議以爭之，則天乃依
0276a10: 奏。先令監造天樞，至是以功當賜爵一等。表請回贈父一官，乃追贈
0276a11: 其父豫州司戶參軍處平為博州刺剌史。天后將封嵩岳，命總知撰儀注，並
0276a12: 充封禪副使。及重造明堂，又令充使督作，以功加銀青光祿大夫。
0276a13: （《舊唐書》卷八十九《姚傳》2902）
0276a14: 
0276a15: 姚論明堂火
0276a16: 證聖初，加秋官尚書。明堂火，后欲避正殿，應天變。（姚）奏：「此
0276a17: 人火，非天災也。昔宣榭火，周世延；建章焚，漢業昌。且彌勒成佛，七寶
0276a18: 台須臾散壞。聖人之道，隨物示化，況明堂布政之宮，非宗廟，不宜避正
0276a19: 殿，貶常禮。」左拾遺劉承慶曰：「明堂所以宗祀，為天所焚，當側身思過，
0276a20: 振除前犯。」挾前語以傾後意。后乃更御端門，大酺，燕群臣，與相娛
0276a21: 樂，遂造天樞著己已功德，命為使，董督之。功費浩廣，見金不足，乃斂天
0276a22: 下農器並鑄。以功賜爵一級。后封嵩山，詔總知儀注，為封禪副使。更
0276a23: 造明堂，又以使護作，加銀青光祿大夫。大食使者獻師子，曰：「是獸非
0276a24: 肉不食，自碎葉至都，所費廣矣。陛下鷹犬且不蓄，而厚資養猛獸哉！」有
0276a25: 詔大食停獻。時九鼎成，后欲用黃金塗之。奏：「鼎者，神器，貴質樸，
0276a26: 不待外飾。臣觀其上先有五采雜昈，豈待塗金為符曜耶？」后乃止。
0276a27: （《新唐書》卷一百二《姚思廉傳附姚傳》3980）
0276a28: 
0276a29: 桓彥范表論時政
0276a30: （桓）彥范嘗表論時政數條，其大略曰：……「臣聞京師喧喧，道路籍
0277a01: 籍，皆云胡僧慧范矯托佛教，詭惑后妃，故得出入禁闈，撓亂時政。陛下又
0277a02: 輕騎微行，數幸其室，上下媟黷，有虧尊嚴。臣抑嘗聞興化致理，必由進
0277a03: 善；康國寧人，莫大棄惡。故孔子曰：『執左道以亂政者殺，假鬼神以危人
0277a04: 者殺』今慧范之罪，不殊於此也，若不急誅，必生變亂。除惡務本，去邪勿
0277a05: 疑，實願天聰，早加裁貶。」疏奏不納。時有墨敕授方術人鄭普思秘書監，
0277a06: 葉淨能國子祭酒，彥范苦言其不可。帝曰：「既要用之，無容便止。」彥范
0277a07: 又對曰：「陛下自龍飛寶位，遽下制云：『軍國政化，皆依貞觀故事。』昔貞
0277a08: 觀中嘗以魏征、虞世南、顏師古為秘書監，孔穎達為國子祭酒。至如普思
0277a09: 等是方伎庸流，豈足以比蹤前烈？臣恐物議謂陛下官不擇才，濫以天秩加
0277a10: 於私愛。惟陛下少加慎擇。」帝竟不納。
0277a11: （《舊唐書》卷九十一《桓彥范傳》2929）
0277a12: 
0277a13: 郭霸表稱武則天是彌勒佛身
0277a14: 時有御史郭霸上表稱則天是彌勒佛身，鳳閣舍人張嘉福與洛州人王
0277a15: 慶之等請立武承嗣為皇太子，皆請（張）仁願連名署表，仁願正色拒之，甚
0277a16: 為有識所重。
0277a17: （《舊唐書》卷九十三《張仁願傳》2981）
0277a18: 
0277a19: 李嶠上疏諫武則天於白司馬阪建大像
0277a20: 長安末，則天將建大像於白司馬阪，（李）嶠上疏諫之，其略曰：「臣以
0277a21: 法王慈敏，菩薩護持，唯擬饒益眾生，非要營修土木。伏聞造像，稅非戶
0277a22: 口，錢出僧尼，不得州縣祗承，必是不能濟辦，終須科率，豈免勞擾！天下
0277a23: 編戶，貧弱者眾，亦有傭力客作以濟餱糧，亦有賣舍貼田以供王役。造像
0277a24: 錢見有一十七萬餘貫，若將散施，廣濟貧窮，人與一千，濟得一十七萬餘
0277a25: 戶。拯饑寒之弊，省勞役之勤，順諸佛慈悲之心，沾聖君亭育之意，人神胥
0277a26: 悅，功德無窮。」疏奏不納。
0277a27: （《舊唐書》卷九十四《李嶠傳》2994）
0277a28: 
0277a29: 李嶠上疏諫武則天於白司馬阪建大像
0277a30: 武后將建大像於白司馬阪，（李）嶠諫：「造像雖俾浮屠輸錢，然非州
0277a31: 縣承辦不能濟，是名雖不稅而實稅之。臣計天下編戶，貧弱者眾，有賣舍、
0278a01: 帖田供王役者。今造像錢積十七萬緡，若頒之窮人，家給千錢，則紓十七
0278a02: 萬戶饑寒之苦，德無窮矣。」不納。
0278a03: （《新唐書》卷一百二十三《李嶠傳》4368）
0278a04: 
0278a05: 姚崇論佛教
0278a06: 先是，中宗時，公主外戚皆奏請度人為僧尼，亦有出私財造寺者，富戶
0278a07: 強丁，皆經營避役，遠近充滿。至是，（姚）崇奏曰：「佛不在外，求之於心。
0278a08: 佛圖澄最賢，無益於全趙；羅什多藝，不救於亡秦。何充、苻融，皆遭敗滅；
0278a09: 齊襄、梁武，未免災殃。但發心慈悲，行事利益，使蒼生安樂，既是佛身。
0278a10: 何用妄度奸人，令壞正法？」上納其言，令有司隱括僧徒，以偽濫還俗者萬
0278a11: 二千餘人。
0278a12: （《舊唐書》卷九十六《姚崇傳》3023）
0278a13: 
0278a14: 姚崇論佛教
0278a15: 崇先分其田園，令諸子侄各守其分，仍為遺令以誡子孫，其略曰：……
0278a16: 今之佛經，羅什所譯，姚興執本，與什對翻。姚興造浮屠於永貴里，傾竭府
0278a17: 庫，廣事莊嚴，而興命不得延，國亦隨滅。又齊跨山東，周據關右，周則多
0278a18: 除佛法而修繕兵威，齊則廣置僧徒而依憑佛力。及至交戰，齊氏滅亡，國
0278a19: 既不存，寺復何有？修福之報，何其蔑如！梁武帝以萬乘為奴，胡太后以
0278a20: 六宮入道，豈特身戮名辱，皆以亡國破家。近日孝和皇帝發使贖生，傾國
0278a21: 造寺，太平公主、武三思、悖逆庶人、張夫人等皆度人造寺，竟術彌街，咸不
0278a22: 免受戮破家，為天下所笑，經云：「求長命得長命，求富貴得富貴」，「刀尋
0278a23: 段段壞，火坑變成池」。比來緣精進得富貴長命者為誰？生前易知，尚覺
0278a24: 無應，身後難究，誰見有征。且五帝之時，父不葬子，兄不哭弟，言其致仁
0278a25: 壽、無夭橫也。三王之代，國祚延長，人用休息，其人臣則彭祖、老聃之類，
0278a26: 皆享遐齡。當此之時，未有佛教，豈抄經鑄像之力，設齋施物之功耶？
0278a27: 《宋書》、《西域傳》，有名僧為《白黑論》，理證明白，足解沈疑，宜觀而行之。
0278a28: 且佛者覺也，在乎方寸，假有萬像之廣，不出五蘊之中，但平等慈悲，
0278a29: 行善不行惡，則佛道備矣。何必溺於小說，惑於凡僧，仍將喻品，用為實
0279a01: 錄，抄經寫像，破業傾家，乃至施身亦無所吝，可謂大惑也。亦有緣亡人造
0279a02: 像，名為追福，方便之教，雖則多端，功德須自發心，旁助寧應獲報？遞相
0279a03: 欺誑，浸成風俗，損耗生人，無益亡者。假有通才達識，亦為時俗所拘。如
0279a04: 來普慈，意存利物，損眾生之不足，厚豪僧之有餘，必不然矣。且死者是
0279a05: 常，古來不免，所造經像，何所施為？
0279a06: 夫釋伽之本法，為蒼生之大弊，汝等名宜警策，正法在心，勿效兒女子
0279a07: 曹，終身不悟也。吾亡後必不得為此弊法。若未能全依正道，須順俗情，
0279a08: 從初七至終七，任設七僧齋。若隨齋須布施，宜以吾緣身衣物充，不得輒
0279a09: 用餘財，為無益之枉事，亦不得妄出私物，徇追福之虛談。
0279a10: 道士者，本以玄牝為宗，初無趨競之教，而無識者慕僧家之有利，約佛
0279a11: 教而為業。敬尋老君之說，亦無過齋之文，抑同僧例，失之彌遠。汝等勿
0279a12: 拘鄙俗，輒屈於家。汝等身沒之後，亦教子孫依吾此法云。
0279a13: （《舊唐書》卷九十六《姚崇傳》3026）
0279a14: 
0279a15: 姚崇論佛教
0279a16: （姚）崇因跪奏：「臣願以十事聞，陛下度不可行，臣敢辭。」帝曰：「試
0279a17: 為朕言之。」崇曰：「垂拱以來，以峻法繩下；臣願政先仁恕，可乎？……武
0279a18: 后造福先寺，上皇造金仙、玉真二觀，費鉅百萬；臣請絕道佛營造，可
0279a19: 乎？……」中宗時，近戚奏度僧尼，溫戶強丁因避賦役。至是（姚）崇建言：
0279a20: 「佛不在外，悟之於心。行事利益，使蒼生安穩，是謂佛理。烏用奸人以
0279a21: 汩真教？」帝善之，詔天下汰僧偽濫，發而農者餘萬二千人。
0279a22: （《新唐書》卷一百二十四《姚崇傳》4383）
0279a23: 
0279a24: 姚崇論佛教
0279a25: （姚）崇析貲產，令諸子各有定分。治令曰：……今之佛經，羅什所
0279a26: 譯，姚興與之對翻，而興命不延，國亦隨滅。梁武帝身為寺奴，齊胡太后以
0279a27: 六宮入道，皆亡國殄家。近孝和皇帝發使贖生，太平公主、武三思等度人
0279a28: 造寺，身嬰夷戮，為天下笑。五帝之時，父不喪子，兄不哭弟，致仁壽，無凶
0279a29: 短也。下逮三王，國祚延久，其臣則彭祖、老聃皆得長齡，此時無佛，豈抄
0279a30: 經鑄像力邪？緣死喪造經像，以為追福。夫死者生之常，古所不免，彼經
0280a01: 與像何所施為？兒曹慎不得為此！
0280a02: （《新唐書》卷一百二十四《姚崇傳》4386）
0280a03: 
0280a04: 張廷珪論佛教
0280a05: 張廷珪，河南濟源人，其先自常州徙焉。廷珪少以文學知名，性慷慨，
0280a06: 有志尚。弱冠應制舉。長安中，累遷監察御史。則天稅天下僧尼出錢，欲
0280a07: 於白司馬阪營建大像。廷珪上疏諫曰：
0280a08: 夫佛者，以覺知為義，因心而成，不可以諸相見也。經云「若以色見
0280a09: 我，以音聲求我，是人行邪道，不能見如來。」此真如之果不外求也，陛下
0280a10: 信心歸依，發宏誓願，壯其塔廟，廣其尊容，已遍於天下久矣。蓋有住於相
0280a11: 而行布施，非最上第一希有之法。何以言之？經云：「若人滿三千大千世
0280a12: 界七寶以用布施，及恆河沙等身命布施，其福甚多。若人於此經中受持及
0280a13: 四句偈等為人演說，其福勝彼。」如佛所言，則陛下傾四海之財，殫萬人之
0280a14: 力，窮山之木以為塔，極冶之金以為像，雖勞則甚矣，費則多矣，而所獲福
0280a15: 不愈於一禪房之匹夫。
0280a16: 菩薩作福德，不應貪著，蓋有為之法不足高也。況此營建，事殷木土，
0280a17: 或開發盤礡，峻築基階，或塞穴洞，通轉采斫，輾壓蟲蟻，動盈巨億。豈佛
0280a18: 標坐夏之義，憫蠢動而不忍害其生哉！又役鬼不可，唯人是營，通計工匠，
0280a19: 率多貧窶，朝驅暮役，勞筋苦骨，簞食瓢飲，晨炊星飯，飢渴所致，疾疹交
0280a20: 集。豈佛標徒行之義，憫畜獸而不忍殘其力哉！又營築之資，僧尼是稅，
0280a21: 雖乞丐所致，而貧闕猶多。州縣征輸，星火逼迫，或謀計靡所，或鬻賣以
0280a22: 充，怨聲載路，和氣未洽。豈佛標隨喜之義，憫愚蒙而不忍奪其產哉！且
0280a23: 邊朔未寧，軍裝日給，天下虛竭，海內勞弊。伏惟陛下慎之重之，思菩薩之
0280a24: 行為利益一切眾生，應如是布施，則其福德若南西北方四維上下虛空不可
0280a25: 思量矣，何必勤於住相，凋蒼生之業，崇不急之務乎！臣以時政論之，則
0280a26: 宜先邊境，蓄府庫，養人力；臣以釋教論之，則宜救苦厄，滅諸相，崇無為。
0280a27: 伏願陛下察臣之愚，行佛之意，務以理為上，不以人廢言，幸甚幸甚。
0280a28: 則天從其言，即停所作，仍於長生殿召見，深賞慰之。景龍末，為中書
0280a29: 舍人，再轉洪州都督，仍為江南西道按察使。
0280a30: （《舊唐書》卷一百一《張廷珪傳》3150）
0280a31: 
0281a01: 張廷珪論佛教
0281a02: 張廷珪，河南濟源人……武后稅天下浮屠錢，營佛祠於白司馬阪，作
0281a03: 大象，廷珪諫，以為：「傾四海之財，殫萬民之力，窮山之木為塔，極冶之金為
0281a04: 象，然猶有為之法，不足高也。填塞澗穴，覆壓蟲蟻，且巨億計。工員窮
0281a05: 窶，驅役為勞，飢渴所致，疾疹方作。又僧尼乞丐自贍，而州縣督輸，星火
0281a06: 迫切，鬻賣以充，非浮屠所謂隨喜者。今天下虛竭，蒼生凋弊，謂宜先邊
0281a07: 境，實府庫，養人力。」后善之，召見長生殿，賞慰良厚，因是罷役……神龍
0281a08: 初，詔白司馬阪復營佛祠，廷珪方奉詔抵河北，道出其所，見營築勞亟，懷
0281a09: 不能已，上書切爭，且言：「自中興之初，下詔書，弛不急，斥少監楊務廉，
0281a10: 以示中外。今土木復興，不稱前詔，掘壤伐木，浸害生氣。願罷之，以紓窮
0281a11: 乏。」帝不省。尋為中書舍人。再遷禮部侍郎。
0281a12: （《新唐書》卷一百一十八《張廷珪傳》4261）
0281a13: 
0281a14: 辛替否論佛教
0281a15: 當今疆場危駭，倉廩空虛，揭竿守禦之士賞不及，肝腦塗地之卒輸不
0281a16: 充。而方大起寺舍，廣造第宅，伐木空山，不足充梁棟，運土塞路，不足充
0281a17: 牆壁。誇古躍今，逾章越制，百僚鉗口，四海傷心。夫釋教者，以清淨為
0281a18: 基，慈悲為主，故當體道以濟物，不欲利己以損人，故常去己以全真，不為
0281a19: 榮身以害教。三時之月，掘山穿池，損命也；殫府虛帑，損人也，廣殿長廊，
0281a20: 榮身也。損命則不慈悲，損人則不濟物，榮身則不清淨，豈大聖神之心乎！
0281a21: 臣以為非真教，非佛意，違時行，違人欲。自像王西下，佛教東傳，青螺不
0281a22: 入於周前，白馬方行於漢後。風流雨散，千帝百王，飾彌盛而國彌空，役彌
0281a23: 重而禍彌大。覆車繼軌，曾不改途，晉臣以佞佛取譏，梁主以捨身構隙。
0281a24: 若以造寺必為其理體，養人不足以經邦，則殷、周已往皆暗亂，漢、魏已降
0281a25: 皆聖明；殷、周已往為不長，漢、魏已降為不短。臣聞夏為天子二十餘代而
0281a26: 殷受之，殷為天子二十餘代而周受之，周為天子三十餘代而秦受之，自漢
0281a27: 已後歷代可知也。何者？有道之長，無道之短，豈因其窮金玉、修塔廟，方
0281a28: 得久長之祚乎？
0281a29: 臣聞於經曰：「菩薩心住於法而行布施，如人入暗，既無所見。」又曰：
0281a30: 「一切有為法，如夢幻泡影，如露亦如電。」臣以減雕琢之費以賑貧下，是
0282a01: 有如來之德；息穿掘之苦以全昆蟲，是有如來之仁；罷營構之直以給邊陲，
0282a02: 是有湯、武之功；回不急之祿以購廉清，是有唐、虞之理。陛下緩其所急，
0282a03: 急其所緩，親未來而疏見在，失真實而冀虛無，重俗人之所為而輕天子之
0282a04: 功業，臣竊痛之矣。當今出財依勢者盡度為沙門，避役奸訛者盡度為沙
0282a05: 門；其所未度，唯貧窮與善人。將何以作范乎？將何以役力乎？臣以為出
0282a06: 家者，捨塵俗，離朋黨，無私愛。今殖貨營生，非捨塵俗，拔親樹知，非離朋
0282a07: 黨；畜妻養孥，非無私愛。是致人以毀道，非廣道以求人。伏見今之宮觀
0282a08: 台榭，京師之與洛陽，不增修飾，猶恐奢麗。陛下尚欲填池塹，損苑囿，以
0282a09: 賑貧人無產業者。今天下之寺蓋無其數，一寺當陛下一宮，壯麗之甚矣！
0282a10: 用度過之矣！是十分天下之財而佛有七八，陛下何有之矣！百姓何食之
0282a11: 矣！雖以陰陽為炭，萬物為銅，役不食之人，使不衣之士，猶尚不給。況資
0282a12: 於天生地養，風動雨潤，而後得之乎！臣聞國無九年之儲，國非其國。伏
0282a13: 計倉廩，度府庫，百僚供給，百事用度，臣恐卒歲不充，況九年之積乎！一
0282a14: 旦風塵再擾，霜雹荐臻，沙門不可擐干戈，寺塔不足攘饑饉，臣竊痛之矣！
0282a15: 疏奏不納。歲餘，安樂公主被誅。
0282a16: 睿宗即位，又為金仙、玉真公主廣營二觀。先是，中宗時斜封受官人
0282a17: 一切停任，凡數百千人，又有敕放令卻上。替否時為左補闕，又上疏陳時
0282a18: 政曰：……伏以太宗文武聖皇帝，陛下之祖，撥亂反正，開階立極，得至理
0282a19: 之體，設簡要之方。省其官，清其吏，舉天下職司無一虛授，用天下財帛無
0282a20: 一枉費。賞必俟功，官必得俊，所為無不成，所征無不伏。不多造寺觀而
0282a21: 福德自至，不多度僧尼而殃咎自滅。道合乎天地，德通乎神明。故天地憐
0282a22: 之，神明佑之，使陰陽不愆，風雨合度。四人樂其業，五穀逐其成，腐粟爛
0282a23: 帛，填街委巷。千里萬里，貢賦於郊；九夷百蠻，歸款於闕。自有帝皇已
0282a24: 來，未有若斯之神聖者也，故得享國久長，多歷年所，陛下何不取而則之？
0282a25: 中宗孝和皇帝，陛下之兄，居先人之業，忽先人之化，不取賢良之言，
0282a26: 而恣子女之意。官爵非擇，虛食祿者數千人；封建無功，妄食土者百餘戶。
0282a27: 造寺不止，枉費財者數百億；度人不休，免租庸者數十萬。是使國家所出
0282a28: 加數倍，所入減數倍。倉不停卒歲之儲，庫不貯一時之帛。所惡者逐，逐
0282a29: 多忠良；所愛者賞，賞多讒慝。朋佞喋喋，交相傾動。容身不為於朝廷，保
0282a30: 位皆由於黨附。奪百姓之食，以養殘凶；剝萬人之衣，以塗土木。於是人
0283a01: 怨神怒，親忿眾離，水旱不調，疾疫屢起。遠近殊論，公私罄然。五六年
0283a02: 間，再三禍變，享國不永，受終於凶婦人。寺舍不能保其身，僧尼不能護妻
0283a03: 子，取譏萬代，見笑四夷。此陛下之所眼見也，何不除而改之？
0283a04: 依太宗之理國，則百官以理，百姓無憂，故太山之安立可致矣；依中宗
0283a05: 之理國，則萬人以怨，百事不寧，故累卵之危立可致矣。頃自夏已來，霪雨
0283a06: 不解，谷荒於壟，麥爛於場。入秋已來，亢旱成災，苗而不實，霜損蟲暴，草
0283a07: 葉枯黃。下人咨嗟，未知周賑；而營寺造觀，日繼於時，檢校試官，充台溢
0283a08: 署。伏惟陛下愛兩女，為造兩觀，燒瓦運木，載土填坑，道路流言，皆云計
0283a09: 用錢百餘萬貫。惟陛下，聖人也，無所不知；陛下，明君也，無所不見。既
0283a10: 知且見，知倉有幾年之儲，庫有幾歲之帛？知百姓之間可存活乎？三邊之
0283a11: 上可轉輸乎？當今發一卒以御邊陲，遣一兵以衛社稷，多無衣食，皆帶饑
0283a12: 寒。賞賜之間，迥無所出，軍旅驟敗，莫不由斯。而乃以百萬貫錢造無用
0283a13: 之觀，以受六合之怨乎！以違萬人之心乎！伏惟陛下續阿韋之醜跡，而不
0283a14: 改阿韋之亂政。忍棄太宗之理本，不忍棄中宗之亂階；忍棄太宗久長之
0283a15: 謀，不忍棄中宗短促之計。陛下又何以繼祖宗、觀萬國？
0283a16: 昔陛下為皇太子，在阿韋之時，危亡是懼，常切齒於群凶。今貴為天
0283a17: 子，富有海內，而不改群凶之事，臣恐復有切齒於陛下者也，陛下又何以非
0283a18: 群凶而誅之？臣往見明敕，自今已後，一依貞觀故事。且貞觀之時，豈有
0283a19: 今日之造寺營觀，加僧尼道士，益無用之官，行不急之務，而亂政者也！臣
0283a20: 以為棄其言而不行其信，慕其善而不遷其惡，陛下又何以刑於四海？往
0283a21: 者，和帝之憐悖逆也，為奸人之所誤，宗晉卿勸為第宅，趙履溫觀為園亭，
0283a22: 損數百家之居，侵數百家之地。工徒斫而未息，義兵紛以交馳，卒使亭不
0283a23: 得游，宅不得坐。信邪佞之說，成骨肉之刑，此陛下之所眼見也。今茲造
0283a24: 觀，臣必知非陛下、公主之本意，得無趙履溫之徒將勸為之，冀誤其骨肉，
0283a25: 不可不明察也。
0283a26: 臣聞出家修道者，不預人事，專清其身心，以虛泊為高，以無為為妙，
0283a27: 依兩卷《老子》，視一軀天尊，無慾無營，不損不害。何必璇台玉榭，寶像
0283a28: 珍龕，使人困窮，然後為道哉！且舊觀足可歸依，無造無營，以取窮竭。若
0283a29: 此行之三年，國不富，人不安，朝廷不清，陛下不樂，則臣請殺身於朝，以令
0283a30: 天下言事者。伏惟陛下行非常之惠，權停兩觀，以俟豐年。以兩觀之財，
0284a01: 為公主施貧窮，填府庫，則公主福德無窮矣。不然，臣恐下人怨望，不減於
0284a02: 前朝之時。前朝之時，賢愚知敗，人雖有口而不敢言，言未發聲，禍將及
0284a03: 矣。韋月將受誅於丹徼，燕欽融見殺於紫庭，此人皆不惜其身而納忠於
0284a04: 主，身既死矣，朝亦危矣。故先朝誅之，陛下賞之，是陛下知直言之士有裨
0284a05: 於國。臣今直言，亦先代之直，惟陛下察之。
0284a06: 疏奏，睿宗嘉其公直。稍遷為右台殿中侍御史。開元中，累轉穎王府
0284a07: 長史。天寶初卒，年八十餘。
0284a08: （《舊唐書》卷一百一《辛替否傳》3156）
0284a09: 
0284a10: 辛替否論佛教
0284a11: 辛替否字協時，京兆萬年人……武崇訓死，主棄故宅，別築第，侈費過
0284a12: 度；又盛興佛寺，公私疲匱。替否上疏曰：
0284a13: 古之建宮不必備，九卿有位而闕其選。故賞不僭，官不濫；士有完行，
0284a14: 家有廉節；朝廷餘奉，百姓餘食；下忠於上，上禮於下；委裘無倉卒之危，垂
0284a15: 拱無顛沛之患。夫事有惕耳目，動心慮，作不師古，以行於今，臣得言之。
0284a16: 陛下倍百行賞，倍十增官，金銀不供於印，束帛不充於錫，何所愧於無用之
0284a17: 臣、無力之士哉？……今疆場危駭，倉廩空虛，卒輸不充，士賞不及，而大
0284a18: 建寺宇，廣造第宅。伐木空山，不給棟樑；運土塞路，不充牆壁。所謂佛
0284a19: 者，清淨慈悲，體道以濟物，不欲利以損人，不榮身以害教。今三時之月，
0284a20: 掘山穿地，損命也；殫府虛帑，損人也；廣殿長廊，榮身也。損命則不慈悲，
0284a21: 損人則不愛物，榮身則不清淨，寧佛者之心乎？昔夏為天子二十餘世而商
0284a22: 受之，商二十餘世而周受之，周三十餘世而漢受之，由漢而後，歷代可知
0284a23: 已。咸有道之長，無道之短，豈窮金玉修塔廟享久長之祚乎？臣以為減凋
0284a24: 琢之費以貝周不足，是有佛之德；息穿掘之苦以全昆蟲，是有佛之仁；罷營
0284a25: 構之直以給邊垂，是有湯、武之功；回不急之祿以購廉清，是有唐、虞之治。
0284a26: 陛下緩其所急，急其所緩，親未來，疏見在，失真實，冀虛無，重俗人之所
0284a27: 為，而輕天子之業，臣竊痛之。
0284a28: 今出財依勢，避役亡命，類度為沙門，其未度者，窮民善人耳。拔親樹
0284a29: 知，豈離朋黨，畜妻養孥，非無私愛，是致毀道，非廣道求人也。陛下常欲
0284a30: 填池塹，捐苑囿，以賑貧人。今天下之寺無數，一寺當陛下一宮，壯麗用度
0285a01: 尚或過之。十分天下之財而佛有七八，陛下何有之矣？雖役不食之人、不
0285a02: 衣之士，猶尚不給，況必待天生地養、風動雨潤而後得之乎？臣聞國無九
0285a03: 年之儲，曰非其國。今計倉廩，度府庫，百僚共給，萬事用度，臣恐不能卒
0285a04: 歲。假如兵旱相乘，則沙門不能擐甲冑，寺塔不足穰饑饉矣。
0285a05: 帝不省。
0285a06: 睿宗立，罷斜封官千餘人，俄詔復之。方營金仙、玉真觀。替否以左
0285a07: 補闕上疏曰：
0285a08: 臣謂古之用度不時、爵賞不當、國破家亡者，口說不若身逢，耳聞不若
0285a09: 目見，臣請以有唐治道得失，陛下所及見者言之。
0285a10: 太宗，陛下之祖，撥亂立極，得至治之體。省官清吏，舉天下職司無虛
0285a11: 授，用天下財帛無枉費；賞必待功，官必得才，為無不成，征無不服。不多
0285a12: 寺觀而福祿至，不度僧尼而咎殃滅。陰陽不愆，五穀遂成，粟腐帛爛。萬
0285a13: 里貢賦，百蠻歸款。享國久長，多歷年所。陛下何憚而不法之？
0285a14: 中宗，陛下之兄，居先帝之業，忽先帝之化，不聽賢臣之言，而悅子女
0285a15: 之意。虛食祿者數千人，妄食土者百餘戶；造寺蠹財數百億，度人免租、庸
0285a16: 數十萬。是故國家所出日加，所入日減，倉乏半歲之儲，庫無一時之帛。
0285a17: 所惡者逐，逐必忠良；所愛者賞，賞皆讒慝。朋佞喋喋，交相傾動。奪百姓
0285a18: 之食以養殘凶，剝萬人之衣以塗土木。人怨神怒，親忿眾離，水旱疾疫，六
0285a19: 年之間，三禍為變。享國不永，受終於凶婦，取譏萬代，詒笑四夷，陛下所
0285a20: 見也。若法太宗治國，太山之安可致也；法中宗治國，累卵之危亦可致也。
0285a21: 頃淫雨不解，谷荒於壟，麥爛於場，入秋亢旱，霜損蟲暴，草木枯黃，下
0285a22: 人咨嗟，未知所濟。而營寺造觀，日繼於時，道路流言，計用緡錢百餘萬。
0285a23: 陛下知倉有錢幾儲？庫有幾歲帛？百姓何所活？三邊何所輸？民散兵
0285a24: 亂，職此由也。而以百萬構無用之觀，受天下之怨。陛下忍棄太宗之治
0285a25: 本，不忍棄中宗之亂階；忍棄太宗久長之謀，不忍棄中宗短促之計。何以
0285a26: 繼祖宗、觀萬國耶？陛下在韋氏時，切齒群凶；今貴為天子不改其事，恐復
0285a27: 有切齒於陛下者。
0285a28: 往見明敕，一用貞觀故事。且貞觀有營寺觀，加浮屠、黃老，益無用之
0285a29: 官，行不急之務者乎？往者和帝之憐悖逆也，宗晉卿勸為第宅，趙履溫勸
0285a30: 為園亭，工徒未息，義兵交馳，亭不得游，宅不得息，信邪僻之說，成骨肉之
0286a01: 刑，陛下所見也。今茲二觀，得無晉卿之徒陰勸為之，冀誤骨肉？不可不
0286a02: 察也。惟陛下停二觀以須豐年，以所費之財給貧窮，填府庫，則公主福無
0286a03: 窮矣。
0286a04: 疏奏，帝不能用，然嘉切直。
0286a05: （《新唐書》卷一百一十八《辛替否傳》4277）
0286a06: 
0286a07: 食去葷血，心依定惠
0286a08: 維上元元年，太歲庚子，六月己已未朔，二十六日甲申，皇第十二子持節
0286a09: 鳳翔等四州節度觀察大使興王，薨於中京內邸，殯於寢之西階……愛詔
0286a10: 有司，恭宣懿德。其辭曰：
0286a11: 惟天祚唐……《五經》在口，六律諧心，才優藝洽，絕古超今。蛇豕猶
0286a12: 梗，寰區未父。滌慮祈真，焚香演偈。食去葷血，心依定惠。庶福邦家，俾
0286a13: 清凶穢。霧露嬰疾，聰明害神，沉痾始遘，彌曠盈旬。止慮無擾，發言有倫
0286a14: ……
0286a15: （《舊唐書》卷一百一十六《肅宗代宗諸子．恭懿太子（李）傳》3389）
0286a16: 
0286a17: 彭偃論佛道
0286a18: 彭偃，少負俊才，銳於進取，為當塗者所抑，形於言色。大歷末，為都
0286a19: 官員外郎。時劍南東川觀察使李叔明上言，以「佛，道二教，無益於時，請
0286a20: 粗加澄汰。其東川寺觀，請定為二等：上等寺留僧二十一人，上觀留道士
0286a21: 十四人，降殺以七，皆精選有道行者，餘悉令返初。蘭若、道場無名者皆
0286a22: 廢」。德宗曰：「叔明此奏，可為天下通制，不唯劍南一道。」下尚書集議。
0286a23: （彭）偃獻議曰：
0286a24: 王者之政，變人心為上，因人心次之，不變不因，循常守固者為下。故
0286a25: 非有獨見之明，不能行非常之事。今陛下以惟新之政，為萬代法，若不革
0286a26: 舊風，令歸正道者，非也。
0286a27: 當今道士，有名無實，時俗鮮重，亂政猶輕。唯有僧尼，頗為穢雜。自
0286a28: 西方之教，被於中國，去聖日遠，空門不行五濁，比丘但行粗法。爰自後
0286a29: 漢，至於陳、隋，僧之廢滅，其亦數乎！或至坑殺，殆無遺餘。前代帝王，豈
0286a30: 惡僧道之善如此之深耶？蓋其亂人亦已甚矣。且佛之立教，清淨無為，若
0287a01: 以色見，即是邪法，開示悟人，唯有一門，所以三乘之人，比之外道。況今
0287a02: 出家者皆是無識下劣之流，縱其戒行高潔，在於王者，已無用矣，況是苟避
0287a03: 征徭，於殺盜淫穢，無所不犯者乎！今叔明之心甚善，然臣恐其奸吏詆欺，
0287a04: 而去者未必非，留者不必是，無益於國，不能息奸。既不變人心，亦不因人
0287a05: 心，強制力持，難致遠耳。
0287a06: 臣聞天生烝人，必將有職，遊行浮食，王制所禁，故有才者受爵祿，不
0287a07: 肖者出租征，此古之常道也。今天下僧道，不耕而食，不織而衣，廣作危言
0287a08: 險語，以惑愚者。一僧衣食，歲計約三萬有餘，五丁所出，不能致此。舉一
0287a09: 僧以計天下，其費可知。陛下日旰憂勤，將去人害，此而不救，奚其為政？
0287a10: 臣伏請僧道未滿五十者，每年輸絹四疋；尼及女道士未滿五十者，每年輸
0287a11: 絹二疋；其雜色役與百姓同。有才智者令入仕，請還俗為平人者聽。但令
0287a12: 就役輸課，為僧何傷。臣竊料其所出，不下今之租賦三分之一，然則陛下
0287a13: 之國富矣，蒼生之害除矣。其年過五十者，請皆免之。夫子曰：「五十而
0287a14: 知天命。」列子曰：「不班白，不知道。」人年五十，嗜欲已衰，縱不出家，心
0287a15: 已近道，況戒律檢其情性哉！臣以為此令既行，僧道規避還俗者固已太
0287a16: 半。其年老精修者，必盡為人師，則道、釋二教益重明矣。
0287a17: 議者是之，上頗善其言。大臣以二教行之已久，列聖奉之，不宜頓擾，
0287a18: 宜去其太甚，其議不行。
0287a19: 偃以才地當掌文誥，以躁求為時論所抑，鬱鬱不得志。涇師之亂，從
0287a20: 駕不及，匿於田家，為賊所得，朱泚素知之，得偃甚喜，偽署中書舍人，僭號
0287a21: 辭令，皆偃為之。賊敗，與偽中丞崔宣、賊將杜如江、吳希光等十三人，李
0287a22: 晟收之，俱斬於安國寺前。
0287a23: （《舊唐書》卷一百二十七《彭偃傳》3579）
0287a24: 
0287a25: 姚南仲諫代宗於章敬寺北起陵廟
0287a26: 大歷十三年，貞懿皇后獨孤氏崩，代宗悼惜不已，令於近城為陵墓，冀
0287a27: 朝夕臨望於目前。（姚）南仲上疏諫曰：
0287a28: 伏聞貞懿皇后今於城東章敬寺北以起陵廟，臣不知有司之請乎，陛下
0287a29: 之意乎，陰陽家流希旨乎？臣愚以為非所宜也。謹具疏陳論，伏願暫留天
0287a30: 眷而省察焉。
0288a01: 臣聞人臣宅於家，君上宅於國。長安城是陛下皇居也，其可穿鑿興
0288a02: 動，建陵墓於其側乎？此非宜一也。夫葬者藏也，欲人之不得見也。是以
0288a03: 古帝前王葬后妃，莫不憑丘原，遠郊郭……如骨肉歸土，魂無不之，章敬之
0288a04: 北，竟何所益？視之兆庶，則彰溺愛；垂之萬代，則累明德，此非所宜二也。
0288a05: （《舊唐書》卷一百五十三《姚南仲傳》4081）
0288a06: 
0288a07: 韓愈諫唐憲宗迎佛骨
0288a08: 鳳翔法門寺有護國真身塔，塔內有釋伽文佛指骨一節，其書本傳法，
0288a09: 三十年一開，開則歲豐人泰。（元和）十四年正月，上令中使杜英奇押宮
0288a10: 人三十人，持香花，赴臨皋驛迎佛骨。自光順門入大內，留禁中三日，乃送
0288a11: 諸寺。王公士庶，奔走捨施，唯恐在後。百姓有廢業破產、燒頂灼臂而求
0288a12: 供養者。韓愈素不喜佛，上疏諫曰：
0288a13: 伏以佛者，夷狄之一法耳。自後漢時始流入中國，上古未嘗有也。昔
0288a14: 黃帝在位百年，年百一十歲；少昊在位八十年，年百歲；顓頊在位七十九
0288a15: 年，年九十八歲；帝嚳在位七十年，年百五歲；帝堯在位九十八年，年百一
0288a16: 十八歲；帝舜及禹年皆百歲。此時天下太平，百姓安樂壽考，然而中國未
0288a17: 有佛也。其後殷湯奕年百歲，湯孫太戊在位七十五年，武丁在位五十年，
0288a18: 書史不言其壽，推其年數，蓋亦俱不減百歲。周文王年九十七歲，武王年
0288a19: 九十三歲，穆王在位百年。此時佛法亦未至中國，非因事佛而致此也。
0288a20: 漢明帝時始有佛法，明帝在位才十八年耳。其後亂亡相繼，運祚不
0288a21: 長，宋、齊、梁、陳、元魏已下，事佛漸謹，年代尤促。唯梁武帝在位四十八
0288a22: 年，前後三度捨身施佛，宗廟之祭，不用牲牢，晝日一食，止於菜果；其後竟
0288a23: 為侯景所逼，餓死台城，國亦尋滅，事佛求福，乃更得禍。由此觀之，佛不
0288a24: 足信，亦可知矣。
0288a25: 高祖始受隋禪，則議除之。當時群臣識見不遠，不能深究先王之道、
0288a26: 古今之宜，推闡聖明，以救斯弊，其事遂止。臣嘗恨焉！伏惟皇帝陛下，神
0288a27: 聖英武，數千百年以來未有倫比。即位之初，即不許度人為僧尼、道士，又
0288a28: 不許別立寺觀。臣當時以為高祖之志，必行於陛下之手。今縱未能即行，
0288a29: 豈可恣之轉令盛也！
0288a30: 今聞陛下令群僧迎佛骨於鳳翔，御樓以觀，舁入大內，令諸寺遞迎供
0289a01: 養。臣雖至愚，必知陛下不惑於佛，作此崇奉以祈福祥也。直以年豐人
0289a02: 樂，徇人之心，為京都士庶設詭異之觀、戲玩之具耳。安有聖明若此而肯
0289a03: 信此等事哉？然百姓愚冥，易惑難曉，苟見陛下如此，將謂真心信佛。皆
0289a04: 云天子大聖，猶一心敬信，百姓微賤，於佛豈合惜身命。所以灼頂燔指，百
0289a05: 十為群，解衣散錢，自朝至暮，轉相倣傚，唯恐後時，老幼奔波，棄其生業。
0289a06: 若不即加禁遏，更歷諸寺，必有斷臂臠身以為供養者。傷風敗俗，傳笑四
0289a07: 方，非細事也。
0289a08: 佛本夷狄之人，與中國言語不通，衣服殊制。口不道先王之法言，身
0289a09: 不服先王之法服，不知君臣之義、父子之情。假如其身尚在，奉其國命，來
0289a10: 朝京師，陛下容而接之，不過宣政一見，禮賓一設，賜衣一襲，衛而出之於
0289a11: 境，不令惑於眾也。況其身死已久，枯朽之骨，凶穢之餘，豈宜以入宮禁！
0289a12: 孔子曰：「敬鬼神而遠之。」古之諸侯，行弔於國，尚令巫祝先以桃茢，祓除
0289a13: 不祥，然後進弔。今無故取朽穢之物，親臨觀之，巫祝不先，桃茢不用，群
0289a14: 臣不言其非，御史不舉其失，臣實恥之。乞以此骨付之水火，永絕根本，斷
0289a15: 天下之疑，絕後代之惑。使天下之人，知大聖人之所作為出於尋常萬萬
0289a16: 也，豈不盛哉！豈不快哉！佛如有靈，能作禍崇，凡有殃咎，宜加臣身。上
0289a17: 天鑒臨，臣不怨悔。
0289a18: 疏奏，憲宗怒甚。間一日，出疏以示宰臣，將加極法。裴度、崔群奏
0289a19: 曰：「韓愈上忤尊聽，誠宜得罪，然而非內懷忠懇，不避黜責，豈能至此？
0289a20: 伏乞稍賜寬容，以來諫者。」上曰：「愈言我奉佛太過，我猶為容之。至謂
0289a21: 東漢奉佛之後，帝王咸致夭促，何言之乖剌也？愈為人臣，敢爾狂妄，固不
0289a22: 可赦。」於是人情驚惋，乃至國戚諸貴亦以罪愈太重，因事言之，乃貶為潮
0289a23: 州刺剌史。
0289a24: （《舊唐書》卷一百六十《韓愈傳》4198）
0289a25: 
0289a26: 唐憲宗評韓愈
0289a27: 憲宗謂宰臣曰：「昨得韓愈到潮州表，因思其所諫佛骨事，大是愛我，
0289a28: 我豈不知？然愈為人臣，不當言人主事佛乃年促也。我以是惡其容易。」
0289a29: 上欲復用愈，故先語及，觀宰臣之奏對。
0289a30: （《舊唐書》卷一百六十《韓愈傳》4202）
0289a31: 
0290a01: 韓愈諫唐憲宗迎佛骨
0290a02: 憲宗遣使者往鳳翔迎佛骨入禁中，三日，乃送佛祠。王公士人奔走膜
0290a03: 唄，至為夷法灼體膚，委珍貝，騰沓係路。愈聞惡之，乃上表曰：
0290a04: 佛者，夷狄之一法耳。自後漢時始入中國，上古未嘗有也。昔黃帝在
0290a05: 位百年，年百一十歲；少昊在位八十年，年百歲；顓頊在位七十九年，年九
0290a06: 十歲；帝嚳在位七十年，年百五歲；堯在位九十八年，年百一十八歲；帝舜
0290a07: 在位及禹年皆百歲。此時天下太平，百姓安樂壽考，然而中國未有佛也。
0290a08: 其後，湯亦年百歲，湯孫太戊在位七十五年，武丁在位五十年，書史不言其
0290a09: 壽，推其年數，盡不減百歲。周文王年九十七歲，武王年九十三歲，穆王在
0290a10: 位百年。此時佛法亦未至中國，非因事佛而致然也。
0290a11: 漢明帝時始有佛法，明帝在位才十八年。其後亂亡相繼，運祚不長。
0290a12: 宋、齊、梁、陳、元魏以下，事佛漸謹，年代尤促。唯梁武帝在位四十八年，
0290a13: 前後三捨身施佛，宗廟祭不用牲牢，晝日一食，止於菜果，後為侯景所逼，
0290a14: 餓死台城，國亦尋滅。事佛求福，乃更得禍。由此觀之，佛不足信，亦可知
0290a15: 矣。
0290a16: 高祖始受隋禪，則議除之。當時群臣識見不遠，不能深究先王之道、
0290a17: 古今之宜，推闡聖明，以救斯弊，其事遂止。臣常恨焉！伏惟睿聖文武皇
0290a18: 帝陛下，神聖英武，數千百年以來，未有倫比。即位之初，即不許度人為僧
0290a19: 尼、道士，又不許別立寺觀。臣當時以為高祖之志，必行於陛下。今縱未
0290a20: 能即行，豈可恣之令盛也？今陛下令群僧迎佛骨於鳳翔，御樓以觀，舁入
0290a21: 大內，又令諸寺遞加供養。臣雖至愚，必知陛下不惑於佛，作此崇奉以祈
0290a22: 福祥也。直以豐年之樂，徇人之心，為京都士庶設詭異之觀、戲玩之具耳。
0290a23: 安有聖明若此，而肯信此等事哉？然百姓愚冥，易惑難曉，苟見陛下如此，
0290a24: 將謂真心信佛，皆云：「天子大聖，猶一心信向，百姓微賤，於佛豈合更惜
0290a25: 身命？」以至灼頂燔指，十百為群，解衣散錢，自朝至暮，轉相放效，唯恐後
0290a26: 時，老幼奔波，棄其生業。若不即加禁遏，更歷諸寺，必有斷臂臠身以為供
0290a27: 養者。傷風敗俗，傳笑四方，非細事也。
0290a28: 佛本夷狄之人，與中國言語不通，衣服殊制，口不道先王之法言，身不
0290a29: 服先王之法服，不知君臣之義、父子之情。假如其身尚在，奉其國命來朝
0290a30: 京師，陛下容而接之，不過宣政一見，禮賓一設，賜衣一襲，衛而出之於境，
0291a01: 不令貳於眾也。況其身死已久，枯朽之骨，凶穢之餘，豈宜以入宮禁？孔
0291a02: 子曰：「敬鬼神而遠之。」古之諸侯弔於其國，必令巫祝先以桃茢祓除不
0291a03: 祥，然後進弔。今無故取朽穢之物，親臨觀之，巫祝不先，桃茢不用，群臣
0291a04: 不言其非，御史不舉其失，臣實恥之。乞以此骨會之水火，永絕根本，斷天
0291a05: 下之疑，絕前代之惑，使天下之人知大聖人之所作為出於尋常萬萬也。佛
0291a06: 如有靈，能作禍崇，凡有殃咎，宜加臣身。上天鑒臨，臣不怨悔。
0291a07: 表入，帝大怒，持示宰相，將抵以死。裴度、崔群曰：「愈言訐牾，罪之
0291a08: 誠宜。然非內懷至忠，安能及此？願少寬假，以來諫爭。」帝曰：「愈言我
0291a09: 奉佛太過，猶可容；至謂東漢奉佛以後，天子咸夭促，言何乖剌邪？愈，人
0291a10: 臣，狂妄敢爾，固不可赦。」於是中外駭懼，雖戚里諸貴，亦為愈言，乃貶潮
0291a11: 州刺史。
0291a12: 既至潮，以表哀謝曰：
0291a13: 臣以狂妄戇愚，不識禮度，陳佛骨事，言涉不恭，正名定罪，萬死莫塞。
0291a14: 陛下哀臣愚忠，恕臣狂直，謂言雖可罪，心亦無它，特屈刑章，以臣為潮州
0291a15: 刺史，既免刑誅，又獲祿食，聖恩寬大，天地莫量，破腦刳心，豈足為謝！
0291a16: ……
0291a17: （《新唐書》卷一百七十六《韓愈傳》5258）
0291a18: 
0291a19: 張籍論韓愈
0291a20: 張籍者，字文昌，和州烏江人……當時有名士皆與游，而愈賢重之。
0291a21: 籍性狷直，嘗責（韓）愈喜博塞及為駁雜之說，論議好勝人，其排釋老不能
0291a22: 著書若孟軻、楊雄以垂世者。愈最後答書曰：……
0291a23: （《新唐書》卷一百七十六《韓愈傳附張籍傳》5266）
0291a24: 
0291a25: 史臣贊韓愈
0291a26: 贊曰：唐興，承五代剖分，王政不綱，文弊質窮，圭黽俚混並。天下已
0291a27: 定，治荒剔蠹，討究儒術，以興典憲，薰醲涵浸，殆百餘年，其後文章稍稍可
0291a28: 述。至貞元、元和間，愈遂以六經之文為諸儒倡，障隄末流，反刓以樸，剷
0291a29: 偽以真。然愈之才，自視司馬遷、楊雄，至班固以下不論也。當其所得，粹
0291a30: 然一出於正，刊落陳言，橫騖別驅，汪洋大肆，要之無抵捂聖人者。其道盡
0292a01: 自比孟軻，以荀況、楊雄為未淳，寧不信然？至進諫陳謀，排難恤孤，矯拂
0292a02: 媮末，皇皇於仁義，可謂篤道君子矣。自晉汔隋，老佛顯行，聖道不斷如
0292a03: 帶。諸儒倚天下正議，助為怪神。愈獨喟然引聖，爭四海之惑，雖蒙訕笑，
0292a04: 跲而復奮，始若未之信，卒大顯於時。昔孟軻拒楊、墨，去孔子才二百年。
0292a05: 愈排二家，乃去千餘歲，撥衰反正，功與齊而力倍之，所以過況、雄為不少
0292a06: 矣。自愈沒，其言大行，學者仰之如泰山、北斗云。
0292a07: （《新唐書》卷一百七十六《韓愈傳》5269）
0292a08: 
0292a09: 蕭倣論佛教
0292a10: 懿宗怠臨朝政，僻於奉佛，內結道場，聚僧念誦。又數幸諸寺，施與過
0292a11: 當。（蕭）倣上疏論之曰：
0292a12: 臣聞玄祖之道，由慈儉為先；而素王之風，以仁義為首。相沿百代，作
0292a13: 則千年，至聖至明，不可易也。如佛者，生於天竺，去彼王宮，割愛中之至
0292a14: 難，取滅後之殊勝，名歸象外，理絕塵中，非為帝王之所能慕也。昔貞觀
0292a15: 中，高宗在東宮，以長孫皇后疾亟，嘗上言曰：「欲請度僧，以資福事。」后
0292a16: 曰：「為善有征，吾未為惡，善或無報，求福非宜。且佛者，異方之教，所可
0292a17: 存而勿論。豈以一女子而紊王道乎？」故謚為文德。且母后之論，尚能如
0292a18: 斯，哲王之謨，安可反是？
0292a19: 伏睹陛下留神天竺，屬意桑門，內設道場，中開講會，或手錄梵筴，或
0292a20: 口揚佛音。雖時啟於延英，從容四輔；慮稍稀於聽政，廢失萬機。居安思
0292a21: 危，不可忽也。夫從容者君也，必疇咨於臣，盡忠匡救，外逆其耳，內沃其
0292a22: 心，陳皋陶之謨，述仲虺之誥，發揮王道，恢益帝圖，非賜對之閒徒侍坐而
0292a23: 已。夫廢失者，上拒其諫，下希其旨，言則狎玩，意在順從。漢重神仙，東
0292a24: 方朔著《十洲》之記；梁崇佛法，劉孝儀詠《七覺》之詩。致祠禱無休，講誦
0292a25: 不已，以至大空海內，中輟江東。以此言之，是廢失也。然佛者，當可以
0292a26: 悟取，不可以相求。漢、晉已來，互興寶剎；姚、石之際，亦有高僧。或問
0292a27: 以苦空，究其不滅，止聞有性，多曰忘言。執著貪緣，非其旨也。必乞陛
0292a28: 下力求民瘼，虔奉宗祧。思繆賞與濫刑，其殃立至；俟勝殘而去殺，得福
0292a29: 甚多。幸罷講筵，頻親政事。昔年韓愈已得罪於憲宗，今日微臣固甘心
0292a30: 於遐徼。
0293a01: 疏奏，帝甚嘉之。
0293a02: （《舊唐書》卷一百七十二《蕭俛傳附蕭倣傳》4480）
0293a03: 
0293a04: 蕭瑀好浮屠法
0293a05: （蕭）瑀好浮屠法，間請捨家為桑門，帝許之矣，復奏自度不能為，又
0293a06: 足疾不入謁，帝曰：「瑀豈不得其所邪？」乃詔奪爵，下除商州刺史。未幾，
0293a07: 復其封，加特進。卒，年七十四。遺命斂以單衣，無卜日。詔贈司空、荊州
0293a08: 都督，陪葬昭陵。
0293a09: （《新唐書》卷一百一《蕭瑀傳附蕭倣傳》3951）
0293a10: 
0293a11: 李德裕論泗州置僧尼戒壇
0293a12: 元和已來，累敕天下州府，不得私度僧尼。徐州節度使王智興聚貨無
0293a13: 厭，以敬宗誕月，請於泗州置僧壇，度人資福，以邀厚利。江、淮之民，皆群
0293a14: 黨渡淮。（李）德裕奏論曰：「王智興於所屬泗州置僧尼戒壇，自去冬於
0293a15: 江、淮已南，所在懸榜招置。江、淮自元和二年後，不敢私度。自聞泗州有
0293a16: 壇，戶有三丁必令一丁落髮，意在規避王徭，影庇資產。自正月已來，落髮
0293a17: 者無算。臣今於蒜山渡點其過者，一日一百餘人，勘問唯十四人是舊日沙
0293a18: 彌，餘是蘇、常百姓，亦無本州文憑，尋已勒還本貫。訪聞泗州置壇次第，
0293a19: 凡僧徒到者，人納二緡，給牒即回，別無法事。若不特行禁止，比到誕節，
0293a20: 計江、淮已南，失卻六十萬丁壯。此事非細，繫於朝廷延法度。」狀奏，即日
0293a21: 詔徐州罷之。
0293a22: （《舊唐書》卷一百七十四《李德裕傳》4514）
0293a23: 
0293a24: 李德裕論亳州聖水
0293a25: 寶歷二年，亳州言出聖水，飲之者愈疾。德裕奏曰：「臣訪聞此水，本
0293a26: 因妖僧誑惑，狡計丐錢。數月已來，江南之人，奔走塞路。每三二十家，都
0293a27: 顧一人取水。擬取之時，疾者斷食葷血，既飲之後，又二七日蔬餐，危疾之
0293a28: 人，俟之愈病。其水斗價三貫，而取者益之他水，沿路轉以市人，老疾飲
0293a29: 之，多至危篤。
0293a30: 「昨點兩浙、福建百姓渡江者，日三五十人。臣於蒜山渡已加捉搦，若
0294a01: 不絕其根本，終無益黎氓。……」西川承蠻寇剽虜之後，郭釗撫理無術，人
0294a02: 不聊生。德裕乃復葺關防，繕完兵守。又遣人入南詔，求其所俘工匠，得
0294a03: 僧道工巧四千餘人，復歸成都。
0294a04: （《舊唐書》卷一百七十四《李德裕傳》4516）
0294a05: 
0294a06: 李德裕論亳州聖水
0294a07: 寶歷二年，亳州言出聖水，飲之者愈疾。德裕奏曰：「臣訪聞此水，本
0294a08: 因妖僧誑惑，狡計丐錢。數月已來，江南之人，奔走塞路。每三二十家，都
0294a09: 顧一人取水。擬取之時，疾者斷食葷血，既飲之後，又二七日蔬餐，危疾之
0294a10: 人，俟之愈病。其水斗價三貫，而取者益之他水，沿路轉以市人，老疾飲
0294a11: 之，多至危篤。昨點兩浙、福建百姓渡江者，日三五十人。臣於蒜山渡已
0294a12: 加捉搦。若不絕其根本，終無益黎甿。昔吳時有聖水，宋、齊有聖火，事皆
0294a13: 妖妄，古人所非。乞下本道觀察使令狐楚，速令填塞，以絕妖源。」從之。
0294a14: 敬宗為兩街道士趙歸真說以神仙之術，宜訪求異人以師其道；僧惟
0294a15: 真、齊賢、正簡說以祠禱修福，以致長年。四人皆出入禁中，日進邪說。山
0294a16: 人杜景先進狀，請於江南求訪異人。至浙西，言有隱士週息元壽數百歲，
0294a17: 帝即令高品薛季稜往潤州迎之，仍詔德裕給公乘遣之。德裕因中使還，獻
0294a18: 疏曰：
0294a19: 臣聞道之高者莫若廣成、玄元，人之聖者莫若軒黃、孔子。昔軒黃問
0294a20: 廣成子，理身之要，何以長久？對曰「無視無聽，抱神以靜。形將自正，神
0294a21: 必自清。無勞子形，無搖子精，乃可長生。慎守其一，以處其和。故我修
0294a22: 身千二百歲矣，吾形未嘗衰。」又云「得吾道者，上為皇而下為王。」玄元語
0294a23: 孔子曰：「去子之驕氣與多欲，態色與淫志，是皆無益於子之身。吾所告
0294a24: 子者是已。」故軒黃發謂天子歎，孔子興猶龍之感。前聖於道，不其至乎？
0294a25: 伏惟文武大聖廣孝皇帝陛下，用玄祖之訓，修軒黃之術，凝神閒館，物
0294a26: 色異人，將以覿冰雪之姿，屈順風之請。恭惟聖感，必降真仙。若使廣成、
0294a27: 玄元混跡而至，語陛下之道，授陛下之言，以臣度思，無出於此。臣所慮赴
0294a28: 召者，必迂怪之士，苟合之徒，使物淖冰，以為小術，衒耀邪僻，蔽欺聰明。
0294a29: 如文成、五利，一無可驗。臣所以三年之內，四奉詔書，未敢以一人塞詔，
0294a30: 實有所懼。
0295a01: 臣又聞前代帝王，雖好方士，未有服其藥者。故《漢書》稱黃金可成，
0295a02: 以為飲食器則益壽。又高宗朝劉道合、玄宗朝孫甑生，皆成黃金，二祖竟
0295a03: 不敢服，豈不以宗廟社稷之重，不可輕易。此事炳然載於國史。以臣微
0295a04: 見，倘陛下睿慮精求，必致真隱，唯問保和之術，不求餌藥之功，縱使必成
0295a05: 黃金，止可充於玩好。則九廟靈鑒，必當慰悅，寰海兆庶，誰不歡心？臣思
0295a06: 竭愚衷，以裨玄化，無任兢憂之至。
0295a07: （《舊唐書》卷一百七十四《李德裕傳》4516）
0295a08: 
0295a09: 李德裕論聖水
0295a10: 時亳州浮屠詭言水可愈疾，號曰：「聖水」，轉相流聞，南方之人，率十
0295a11: 戶僦一人使往汲。既行若飲，病者不敢近葷血，危老之人率多死。而水斗
0295a12: 三十千，取者益它汲轉鬻於道，互相欺訹，往者日數十百人。（李）德裕嚴
0295a13: 勒津邏捕絕之，且言：「昔吳有聖水，宋、齊有聖火，皆本妖祥，古人所禁。
0295a14: 請下觀察使令狐楚填塞，以絕妄源。」從之。
0295a15: 帝方惑佛老，禱福祈年，浮屠方士，並出入禁中。狂人杜景先上言，其
0295a16: 友週息元壽數百歲，帝遣宦者至浙西迎之，詔在所馳馹敦遣。德裕上疏
0295a17: 曰：「道之高者，莫若廣成、玄元；人之聖者，莫若軒轅、孔子……又前世天
0295a18: 子雖好方士，未有御其藥者。故漢人稱黃金可成，以為飲食器則壽。高宗
0295a19: 時劉道合、玄宗時孫甑生皆能作黃金，二祖不之服，豈非以宗廟為重乎？
0295a20: 儻必致真隱，願止師保和之術，慎毋及藥，則九廟尉悅矣。」息元果誕譎不
0295a21: 情，自言與張果、葉靜能游。帝詔畫工肖狀為圖以觀之，終帝世無它驗。
0295a22: 文宗即位，乃逐之。
0295a23: （《新唐書》卷一百八十《李德裕傳》5330）
0295a24: 
0295a25: 李瞻論佛教
0295a26: （咸通）十一年八月，同昌公主薨，懿宗尤嗟惜之。以翰林醫官韓宗
0295a27: 召、康仲殷等用藥無效，收之下獄。兩家宗族，枝蔓盡捕三百餘人，狴牢皆
0295a28: 滿。（劉）瞻召諫官令上疏，無敢極言。瞻自上疏曰：
0295a29: 臣聞修短之期，人之定分，賢愚共一，今古攸同……陛下信崇釋典，留
0295a30: 意生天，大要不過喜捨慈悲，方便布施，不生惡念，所謂福田。則業累盡
0296a01: 消，往生忉利，比居濁惡，未可同年。伏望陛下盡釋繫囚，易怒為喜，虔奉
0296a02: 空王之教，以資愛主之靈。中外臣僚，同深懇激。
0296a03: 帝閱疏大怒，即日罷瞻相位，檢校刑部尚書、同平章事、江陵尹，充荊
0296a04: 南節度等使。
0296a05: 杜按：《新唐書》本傳（5352）不載與佛教有關文。
0296a06: （《舊唐書》卷一百七十七《劉瞻傳》4605）
0296a07: 
0296a08: 李蔚論佛教
0296a09: 懿宗奉佛太過，常於禁中飯僧，親為贊唄。以旃檀為二高座，賜安國
0296a10: 寺僧徹，逢八飯萬僧。（李）蔚上疏諫曰：
0296a11: 臣聞孔丘聖者也，言則引周任之言；苻融賢者也，諫必稱王猛之議。
0296a12: 誠以事求師古，詞貴達情。陛下自纘帝圖，克崇佛事，止當修外，未甚得
0296a13: 中。臣略采本朝名臣啟奏之言，以證奉佛初終之要。
0296a14: 天后時，曾營大像，功費百萬，狄仁傑諫曰：「夫寶鉸殫於綴飾，環材
0296a15: 竭於輪奐。功不使鬼，必在役人，物不天來，皆從地出，非苦百姓，物何以
0296a16: 求？物生有時，用之無度，臣每思惟，實所悲痛。至如往在江表，像法盛
0296a17: 興，梁武、簡文，施捨無限。及乎三淮沸浪，五嶺騰煙，列剎盈衢，無救危亡
0296a18: 之禍；緇衣蔽路，豈益勤王之師？況近年以來，風塵屢擾，水旱失節，征役
0296a19: 稍繁。必若多費官財，又苦人力，一隅有難，將何以救？」此切當之言一
0296a20: 也。
0296a21: 中宗時，公主外戚，奏度僧尼，姚崇諫曰：「佛不在外，求之於心。佛
0296a22: 圖澄最賢，無益於後趙；羅什多藝，不救於姚秦。何充、苻融，皆遭敗滅；齊
0296a23: 襄、梁武，未免災殃。但志發慈悲，心行利益，若蒼生安樂，即是佛身。」此
0296a24: 切當之言二也。
0296a25: 睿宗為金仙、玉真二公主造二道宮，辛替否諫曰：「自夏已來，淫雨不
0296a26: 解，谷荒於，麥爛於場。入秋已來，亢旱為災，苗而不實，霜損蟲暴，草菜
0296a27: 枯黃，下人咨嗟，未加賑貸。陛下愛兩女而造兩觀，燒瓦運木，載土填沙。
0296a28: 道路流言，皆云用錢百萬。陛下聖人也，遠無不知；陛下明君也，細無不
0296a29: 見。既知且見，知倉有幾年之儲？庫有幾年之帛？知百姓之間可存活乎？
0296a30: 三邊之士可轉輸乎？今發一卒以邊陲，追一兵以衛社稷，多無衣食，皆
0297a01: 帶饑寒，賞賜之間，迥無所出。軍旅驟敗，莫不由斯。而陛下破百萬貫錢，
0297a02: 造不急之觀，以賈六合之怨，以違萬人之心。」此切當之言三也。
0297a03: 替否又諫造寺曰：「釋教以清淨為基，慈悲為主。常體道以濟物，不
0297a04: 利己而害人；每去己以全真，不營身以害教。今三時之月，築山穿池，損命
0297a05: 也；殫府虛藏，損人也；廣殿長廊，營身也。損命則不慈悲，損人則不濟物，
0297a06: 營身則不清淨。豈大聖至神之心乎？佛書曰：『一切有為法，如夢幻泡
0297a07: 影，如露亦如電。』臣以為減雕琢之費以賑貧人，是有如來之德；息穿掘之
0297a08: 苦以全昆蟲，是有如來之仁；罷營葺之直以給邊陲，是有湯武之功；回不急
0297a09: 之祿以購清廉，是有唐虞之治。陛下緩其所急，急其所緩，親未來而疏見
0297a10: 在，失真實而冀虛無。重俗人之所為，輕天子之功業，臣實痛之。」此切當
0297a11: 之言四也。
0297a12: 臣觀仁傑，天后時上公也；姚崇，開元時賢相也；替否，睿宗之直臣也。
0297a13: 臣每覽斯言，未嘗不廢卷而太息，痛其言之不行也。伏以陛下深重緇流，
0297a14: 妙崇佛事，其為樂善，實邁前蹤。但細詳時代之安危，渺鑒昔賢之敷奏，則
0297a15: 思過半矣，道遠乎哉！臣過忝渥恩，言虧匡諫，但舉從繩之義，少裨負扆之
0297a16: 明。營繕之間，稍宜停減。
0297a17: 優詔嘉之。尋拜京兆尹、太常卿。
0297a18: 杜按：《新唐書》本傳（5353）李蔚此《疏》。
0297a19: （《舊唐書》卷一百七十八《李蔚傳》4625）
0297a20: 
0297a21: 張士衡論佛教
0297a22: 承乾又問曰：「布施營功德，有果報不？」（張士衡）對曰：「事佛在於清
0297a23: 淨無慾，仁恕為心。如其貪婪無厭，驕虐是務，雖復傾財事佛，無救目前之
0297a24: 禍。且善惡之報，若影隨形，此是儒書之言，豈徒佛經所說。是為人君父，
0297a25: 當須仁慈；為人臣子，宜盡忠孝。仁慈忠孝，則福祚攸永；如或反此，則殃
0297a26: 禍斯及。此理昭然，願殿下勿為憂慮。」
0297a27: （《舊唐書》卷一百八十九上《儒學上．張士衡傳》4949）
0297a28: 
0298a01: 張士衡論佛教
0298a02: 張士衡，瀛州樂壽人。父文慶，北齊國子助教。……太子以士衡齊人
0298a03: 也，問高氏何以亡？士衡曰：「高阿那環之凶險，駱提婆之佞，韓長鸞之
0298a04: 虐，皆奴隸才，是信是使，忠良外誅，骨肉內離，剝喪黎元，故周師臨郊，人
0298a05: 莫為之用，此所以亡。」復問：「事佛營福，其應奈何？」對曰：「事佛在清靜
0298a06: 仁恕爾，如貪惏驕虐，雖傾財事之，無損於禍。且善惡必報，若影赴形，聖
0298a07: 人言之備矣。為君仁，為臣忠，為子孝，則福祚永；反是而殃禍至矣！」時
0298a08: 太子以過失聞，士衡因是規之，然不能用也。太子廢，給傳罷歸鄉里，卒。
0298a09: （《新唐書》卷一百九十八《張士衡傳》5648）
0298a10: 
0298a11: 突厥人暾欲谷論造寺觀
0298a12: （毗伽可汗以開元四年即位，本番號為小殺）小殺又欲修築城壁，造立寺
0298a13: 觀，暾欲谷曰：「不可。突厥人戶寡少，不敵唐家百分之一，所以常能抗拒
0298a14: 者，正以隨逐水草，居處無常，射獵為業，又皆習武。強則進兵抄掠，弱則
0298a15: 竄伏山林，唐兵雖多，無所施用。若築城而居，改變舊俗，一朝失利，必將
0298a16: 為唐所並。且寺觀之法，教人仁弱，本非用武爭強之道，不可置也。」小殺
0298a17: 等深然其策。
0298a18: （《舊唐書》卷一百九十四上《突厥傳上》5174）
0298a19: 
0298a20: 傅奕論佛教
0298a21: （武德）七年，（傅）奕上疏請除去釋教，曰：
0298a22: 佛在西域，……，易服以逃租賦。演其妖書，述其邪法，偽啟三塗，謬
0298a23: 張六道，恐嚇愚夫，詐欺庸品。凡百黎庶，通識者稀，不察根源，信其矯詐。
0298a24: 乃追既往之罪，虛規將來之福。布施一錢，希萬倍之報；持齋一日，冀百日
0298a25: 之糧。遂使愚迷，妄求功德，不憚科禁，輕犯憲章。其有造作惡逆，身墜刑
0298a26: 綱，方乃獄中禮佛，口誦佛經，晝夜忘疲，規免其罪。且生死壽夭，由於自
0298a27: 然，刑德威福，關之人主。乃謂貧富貴賤，功業所招，而愚僧矯詐，皆云由
0298a28: 佛。竊人主之權，擅造化之力，其為害政，良可悲矣！
0298a29: 案《書》云：「惟闢作福威，惟辟玉食。臣有作福、作威、玉食，害於而
0298a30: 家，凶於而國，人用側頗僻。」降自犧、農，至於漢、魏，皆無佛法，君明臣
0299a01: 忠，祚長年久。漢明帝假托夢想，始立胡神，西域桑門，自傳其法。西晉以
0299a02: 上，國有嚴科，不許中國之人，輒行髡髮之事。洎於苻、石、羌胡亂華，主庸
0299a03: 臣佞，政虐祚短，皆由佛教致災也。梁武、齊襄，足為明鏡。昔褒姒一女，
0299a04: 妖惑幽王，尚至亡國，況天下僧尼，數盈十萬，翦刻繒彩，裝束泥人，而為厭
0299a05: 魅，迷惑萬姓者乎！今之僧尼，請令匹配，即成十萬餘戶，產育男女，十年
0299a06: 長養，一紀教訓，自然益國，可以足兵。四海免蠶食之殃，百姓知威福所
0299a07: 在，則妖惑之風自革，淳樸之化還興。
0299a08: 且古今忠諫，鮮不及禍。竊見齊朝章仇子他上表言：「僧尼徒眾，糜
0299a09: 損國家，寺塔奢侈，虛費金帛。」為諸僧附會宰相，對朝讒毀；諸尼依托妃
0299a10: 主，潛行謗讟。子他竟被囚執，刑於都市。及周武平齊，制封其墓。臣雖
0299a11: 不敏，竊慕其蹤。
0299a12: 又上疏十一首，詞甚切直。高祖付群官詳議，唯太僕卿張道源稱奕奏
0299a13: 合理。中書令蕭瑀與之爭論曰：「佛，聖人也。奕為此議，非聖人者無法，
0299a14: 請置嚴刑。」奕曰：「禮本於事親，終於奉上，此則忠孝之理著，臣子之行
0299a15: 成。而佛逾城出家，逃背其父，以匹夫而抗天子，以繼體而悖所親。蕭瑀
0299a16: 非出於空桑，乃遵無父之教。臣聞非孝者無親，其瑀之謂矣！」瑀不能答，
0299a17: 但合掌曰：「地獄所設，正為是人。」高祖將從奕言，會傳位而止。
0299a18: 奕武德九年五月密奏太白見秦分，秦王當有天下，高祖以狀授太宗。
0299a19: 及太宗嗣位，召奕賜之食，謂曰：「汝前所奏，幾累於我，然今後但須盡言，
0299a20: 無以前事為慮也。」太宗常臨朝謂奕曰：「佛道玄妙，聖跡可師，且報應顯
0299a21: 然，屢有征驗，卿獨不悟其理，何也？」奕對曰：「佛是胡中桀黠，欺誑夷狄，
0299a22: 初止西域，漸流中國。遵尚其教，皆是邪僻小人，模寫莊、老玄言，文飾妖
0299a23: 幻之教耳。於百姓無補，於國家有害。」太宗頗然之。
0299a24: 貞觀十三年卒，年八十五。臨終誡其子曰：「老、莊玄一之篇，周、孔，
0299a25: 《六經》之說，是為名教，汝宜習之。妖胡亂華，舉時皆惑，唯獨竊歎，眾不
0299a26: 我從，悲夫！汝等勿學也。古人裸葬，汝宜行之。」奕生平遇患，未嘗請醫
0299a27: 服藥，雖究陰陽數術之書，而並不之信。又嘗醉臥，蹶然起曰：「吾其死
0299a28: 矣！」因自為墓誌曰：「傅奕，青山白雲人也。因酒醉死，嗚呼哀哉！」其從
0299a29: 達皆此類。注《老子》，並撰《音義》，又集魏、晉以來駁佛教者為《高識
0299a30: 傳》十卷，行於世。（《舊唐書》卷七十九《傅奕傳》2715）
0299a31: 
0300a01: 傅奕論佛教
0300a02: 武德七年，（傅奕）上疏極詆浮圖法曰：
0300a03: 西域之法，無君臣父子，以三塗六道嚇愚欺庸。追既往之罪，窺將來
0300a04: 之福，至有身陷惡逆，獄中禮佛，口誦梵言，以圖偷免。且生死壽夭，本諸
0300a05: 自然；刑德威福，繫之人主。今其徒矯托，皆云由佛，攘天理，竊主權。
0300a06: 《書》曰：「惟闢作福，惟闢作威，惟辟玉食。臣有作福作威玉食，害於而
0300a07: 家，凶於而國。」
0300a08: 五帝三王，未有佛法，君明臣忠，年祚長久。至漢明帝始立胡祠，然惟
0300a09: 西域桑門自傳其教。西晉以上，不許中國髡髮事胡。至石、苻亂華，乃弛
0300a10: 厥禁，主庸臣佞，政虐祚短，事佛致然。梁武、齊襄尤足為戒。昔褒姒一
0300a11: 女，營惑幽王，能亡其國，況今僧尼十萬，刻繒泥像，以惑天下，有不亡乎？
0300a12: 陛下以十萬之眾自相夫婦，十年滋產，十年教訓，兵農兩足，利可勝既邪？
0300a13: 昔高齊章仇子他言僧尼塔廟，外見毀宰臣，內見疾妃嬙，陽讒陰謗，卒死都
0300a14: 市，周武帝入齊，封寵其墓，臣竊賢之。
0300a15: 又上十二論，言益痛切。帝下弈議有司，唯道源佐其請。中書令蕭瑀
0300a16: 曰：「佛，聖人也，非聖人者無法，請誅之。」弈曰：「禮，始事親，終事君。而
0300a17: 佛逃父出家，以匹夫抗天子，以繼體悖所親。瑀非出空桑，乃尊其言，蓋所
0300a18: 謂非孝者無親。」瑀不答，但合爪曰：「地獄正為是人設矣。」帝善弈對，未
0300a19: 及行，會傳位止。
0300a20: 初，九年，太白躔秦分，弈奏秦王當有天下，帝以奏付王。及太宗即
0300a21: 位，召賜食，謂曰：「向所奏，幾敗我！雖然，自今毋有所諱而不盡言。」又
0300a22: 嘗問：「卿拒佛法，奈何？」弈曰：「佛，西胡黠人爾，欺訹夷狄以自神。至入
0300a23: 中國，而奸兒幻夫摸象莊、老以文飾之，有害國家，而無補百姓也。」帝異
0300a24: 之。
0300a25: 貞觀十三年，卒，年八十五。弈病，未嘗問醫。忽酣臥，蹶然悟曰：
0300a26: 「吾死矣乎！」即自志曰：「傅弈，青山白雲人也。以醉死，嗚乎！」遺言戒
0300a27: 子：「六經名教言，若可習也；妖胡之法，慎勿為。吾死當裸葬。」弈雖善
0300a28: 數，然嘗自言其學不可以傳。又注《老子》，並集晉、魏以來與佛議駁者為
0300a29: 《高識篇》。
0300a30: （《新唐書》卷一百七《傅奕傳》4060）
0300a31: 
0301a01: 陳子昂論建明堂
0301a02: 垂拱初，詔問群臣「調元氣當以何道？」（陳）子昂因是勸后興明堂、大
0301a03: 學，即上言：……陛下含天地之德，日月之明，眇然遠思，欲求太和，此伏羲
0301a04: 氏所以為三皇首也。昔者，天皇大帝攬元符，東封太山，然未建明堂，享上
0301a05: 帝，使萬世鴻業闕而不照，殆留此盛德，以發揮陛下哉！臣謂和元氣，睦人
0301a06: 倫，捨此則無以為也……臣願陛下為唐恢萬世之業，相國南郊，建明堂，與
0301a07: 天下更始，按《周禮》、《月令》而成之。迺月孟春，乘鸞輅，駕蒼龍，朝三
0301a08: 公、九卿、大夫於青陽左個，負斧扆，馮玉几，聽天下之政。
0301a09: 杜按：武則天之明堂多於佛教有關，故錄此文。
0301a10: （《新唐書》卷一百七《陳子昂傳》4068）
0301a11: 
0301a12: 道佛不懲而戒
0301a13: （韓琬上言：）國安危在於政。政以法，暫安焉必危；以德，始不便焉
0301a14: 終治。夫法者，智也；德者，道也。智，權宜也；道，可以久大也。故以智治
0301a15: 國，國之賊；不以智治國，國之福。
0301a16: 貞觀、永徽之間，農不勸而耕者眾，法施而犯者寡；俗不偷薄，器不行
0301a17: 窳，吏貪者士恥同列，忠正清白者比肩而立；罰雖輕而不犯，賞雖薄而勸；
0301a18: 位尊不倨，家富不奢；學校不勵而勤，道佛不懲而戒；土木質厚，裨販弗蚩。
0301a19: 其故奈何？雜以皇道也。自茲以來，任巧智，斥謇諤；趨勢者進，守道者
0301a20: 退；諧附者無黜剝之憂，正直者有後時之歎；人趨家競，風俗淪替。其故奈
0301a21: 何？行以霸道也。
0301a22: （《新唐書》卷一百一十二《韓思彥傳附韓琬傳》4164）
0301a23: 
0301a24: 柳澤評太平公主事胡僧慧范
0301a25: （柳澤上疏曰：）今海內咸稱太平公主令胡僧慧范曲引此輩，將有誤
0301a26: 於陛下矣。謗議盈耳，咨嗟滿衢，故語曰：「姚、宋為相，邪不如正；太平用
0301a27: 事，正不如邪。」《書》曰：「無偏無陂，遵王之義，無反無側，王道正直。」臣
0301a28: 恐因循，流近至遠，積小為大，累微起高。勿謂何傷，其禍將長；勿謂何害，
0301a29: 其禍將大。
0301a30: （《舊唐書》卷七十七《柳亨傳附柳澤傳》2683）
0301a31: 
0302a01: 柳澤評太平公主事胡僧慧范
0302a02: （柳澤上疏曰：）今天下咸稱太平公主與胡僧慧范以此誤陛下，故語
0302a03: 曰：「姚、宋為相，邪不如正；太平用事，正不如邪。」臣恐流遁至遠，積小為
0302a04: 大，累微起高。勿謂何傷，其禍將長；勿謂何害，其禍將大。
0302a05: （《新唐書》卷一百一十二《柳澤傳》4174）
0302a06: 
0302a07: 袁楚客論佛教
0302a08: （陳州袁楚客曰：）今度人既多，緇衣半道，不本行業，專以重寶附權
0302a09: 門，皆有定直。昔之賣官，錢入公府，今之賣度，錢入私家。以茲入道，徒
0302a10: 為游食。此朝廷三失也。
0302a11: 杜按：《舊唐書》同傳不載袁楚客上書事。
0302a12: （《新唐書》卷一百二十二《魏元忠傳》4346）
0302a13: 
0302a14: 蘇環論佛教
0302a15: 武后鑄浮屠，立廟塔，役無虛歲。（蘇）環以為「縻損浩廣，雖不出國
0302a16: 用，要自民產日殫。百姓不足，君孰與足？天下僧尼濫偽相半，請並寺，著
0302a17: 僧常員數，缺則補。」后善其言。
0302a18: （《新唐書》卷一百二十五《蘇環傳》4398）
0302a19: 
0302a20: 裴漼諫睿宗造寺觀
0302a21: 太極元年，睿宗為金仙、玉真公主造觀及寺等，時屬春旱，興役不止。
0302a22: （裴）漼上疏諫曰：
0302a23: 臣謹案《禮記》春、夏令曰：無聚大眾，無起大役，不可興土功，恐妨農
0302a24: 事。若號令乖度，役使不時，則人加疾疫之危，國有水旱之災，此五行之必
0302a25: 應也。今自春至夏，時雨愆期，下人憂心，莫知所出。陛下雖降哀矜之旨，
0302a26: 兩都仍有寺觀之作，時旱之應，實此之由。且春令告期，東作方始，正是丁
0302a27: 壯就功之日，而土木方興，臣恐所妨尤多，所益尤少，耕夫蠶妾，饑寒之源。
0302a28: 故《春秋》「莊公三十一年冬，不雨」，《五行傳》以為「歲三築台」；「僖公二
0302a29: 十一年夏，大旱」，《五行傳》以「時作南門，勞人興役」。陛下每以萬方為
0302a30: 念，睿旨慇勤，安國濟人，防微慮遠。伏願下明制，發德音，順天時，副人
0303a01: 望，兩京公私營造及諸和市木石等並請且停，則蒼生幸甚。農桑失時，戶
0303a02: 口流散，縱寺觀營構，豈救黎元饑寒之敝哉！
0303a03: 疏奏不報。尋轉兵部侍郎，以銓敘平允，特授一子為太子通事舍人。
0303a04: （《舊唐書》卷一百《裴漼傳》3128）
0303a05: 
0303a06: 裴漼諫睿宗造寺觀
0303a07: 睿宗造金仙、玉真二觀，時旱甚，役不止，漼上言：「春夏毋聚大眾，起
0303a08: 大役，不可興土功，妨農事。若役使乖度，則有疾疫水旱之災，此天人常應
0303a09: 也。今自冬徂春，雨不時降，人心憔然，莫知所出，而土木方興，時暵之孽，
0303a10: 職為此發。今東作云始，丁壯就功，妨多益少，饑寒有漸。……陛下以四
0303a11: 方為念，宜下明制，令二京營作、和市木石，一切停止。有如農桑失時，戶
0303a12: 口流散，雖寺觀營立，能救饑寒敝哉！」不報。
0303a13: （《新唐書》卷一百三十《裴漼傳》4488）
0303a14: 
0303a15: 李叔明論道佛
0303a16: （李）叔明素惡道、佛之弊，上言曰：「佛，空寂無為者也；道，清虛寡慾
0303a17: 者也。今迷其內而飾其外，使農夫工女墮業以避役，故農桑不勸，兵賦日
0303a18: 屈，國用軍儲為斁耗。臣請本道定寺為三等，觀為二等，上寺留僧二十一，
0303a19: 上觀道士十四，每等降殺以七，皆擇有行者，餘還為民。」德宗善之，以為
0303a20: 不止本道，可為天下法，乃下尚書省雜議。於是都官員外郎彭偃曰：「王
0303a21: 者之政，變人心為上，因人心次之，不變不因為下。今道士有名亡實，俗鮮
0303a22: 歸重，於亂政輕；僧尼帤穢，皆天下不逞，苟避征役，於亂人甚。今叔明之
0303a23: 請雖善，然未能變人心，亦非因人心者。夫天生蒸人，必將有職；游閒浮
0303a24: 食，王制所禁。故賢者受爵祿，不肖者出租稅，古常道也。今僧、道士不耕
0303a25: 而食，不織而衣，一僧衣食，歲無慮三萬，五夫所不能致。舉一僧以計天
0303a26: 下，其費不貲。臣謂僧、道士年未滿五十，可令歲輸絹四，尼及女官輸絹
0303a27: 二，雜役與民同之；過五十者免。凡人年五十，嗜欲已衰，況有戒法以檢其
0303a28: 性情哉！」刑部員外郎裴伯言曰：「衣者，蠶桑也；食者，耕農也；男女者，繼
0303a29: 祖之重也。而二教悉禁，國家著令，又從而助之，是以夷狄不經法反制中
0303a30: 夏禮義之俗也。傳曰：『女子十四有為人母之道，四十九絕生育之理；男
0304a01: 子十六有為人父之道，六十四絕陽化之理』臣請僧、道士一切限年六十四
0304a02: 以上，尼、女官四十九以上，許終身在道，餘悉還為編人，官為計口授地，收
0304a03: 廢寺觀以為廬舍。」議雖上，罷之。
0304a04: 杜按：《舊唐書》本傳（3506）不載此事。
0304a05: （《新唐書》卷一百四十七《李叔明傳》4758）
0304a06: 
0304a07: 常袞論佛教
0304a08: 常袞，京兆人，天寶末，及進士第。性狷潔，不妄交遊……袞建言：
0304a09: 「今西蕃盤桓境上，數入寇，若相連結，以乘無備，其變不細，請早圖之。」
0304a10: 又天子誕日，諸道爭以侈麗奉獻，不則為老子、浮屠解禱事。袞以為：「漢
0304a11: 文帝還千里馬不用，晉武帝焚雉頭裘，宋高祖碎琥珀枕，是三主者，非有聰
0304a12: 明大聖以致治安，謹身率下而已。今諸道饋獻，皆淫侈不急，而節度使、刺
0304a13: 史非能男耕女織者，類出於民，是斂怨以媚上也，請皆還之。今軍旅未寧，
0304a14: 王畿戶口十不一在，而諸祠寺寫經造像，焚幣埋玉，所以賞賚若比丘、道
0304a15: 士、巫祝之流，歲巨萬計。陛下若以易芻粟，減貧民之賦，天下之福豈有量
0304a16: 哉！」代宗嘉納。
0304a17: 杜按：《舊唐書》本傳（3445）不載此事。
0304a18: （《新唐書》卷一百五十《常袞傳》4809）
0304a19: 
0304a20: 李絳評安國寺立《聖政碑》
0304a21: 時中官吐突承璀自藩邸承恩寵，為神策護軍中尉，乃於安國佛寺建立
0304a22: 《聖政碑》，大興功作，仍請翰林為其文。絳上言曰：
0304a23: 陛下布惟新之政，劃積習之弊，四海延頸，日望德音。今忽立《聖政
0304a24: 碑》，示天下以不廣。《易》稱：大人者與天地合德，與日月合明。執契垂
0304a25: 拱，勵精求理，豈可以文字而盡聖德，碑表而贊皇猷？若可敘述，是有分
0304a26: 限，虧損盛德，豈謂敷揚至道哉？故自堯、舜、禹、湯、文、武，並無建碑之
0304a27: 事。至秦始皇荒逸之君，煩酷之政，然後有罘、嶧之碑，揚誅伐之功，紀巡
0304a28: 幸之跡，適足為百王所笑，萬代所譏，至今稱為失道亡國之主，豈可擬議於
0304a29: 此？陛下嗣高祖、太宗之業，舉貞觀、開元之政，思理不遑食，從諫如順流，
0304a30: 固可與堯、舜、禹、湯、文、武方駕而行，又安得追秦皇暴虐不經之事而自損
0305a01: 聖政？近者，閻巨源請立紀聖功碑，陛下詳盡事宜，皆不允許。今忽令立
0305a02: 此，與前事頗乖。況此碑既在安國寺，不得不敘載遊觀崇飾之事，述遊觀
0305a03: 且乖理要，敘崇飾又匪政經，固非哲王所宜行也。其碑，伏乞聖恩特令寢
0305a04: 罷。
0305a05: 憲宗深然之，其碑遂止。
0305a06: （《舊唐書》卷一百六十四《李絳傳》4286）
0305a07: 
0305a08: 李絳評安國寺立《聖政碑》
0305a09: 是時，盛興安國佛祠，倖臣吐突承璀請立石紀聖德焉，營構華廣，欲使
0305a10: （李）絳為之頌，將遺錢千萬。絳上言：「陛下蕩積習之弊，四海延頸望德
0305a11: 音，忽自立碑，示人以不廣。易稱：『大人與天地合德。』謂非文字所能盡，
0305a12: 若令可述，是陛下美有分限。堯、舜至文、武，皆不傳其事，惟秦始刻嶧山，
0305a13: 揚暴誅伐巡幸之勞，失道之君，不足為法。今安國有碑，若敘遊觀，即非治
0305a14: 要；述崇飾，又非政宜。請罷之。」帝怒，絳伏奏愈切，帝悟曰：「微絳，我不
0305a15: 自知。」命百牛倒石，令使者勞諭絳。襄陽裴均違詔書，獻銀壺甕數百具，
0305a16: 絳請歸之度支，示天下以信。帝可奏，仍赦均罪。時議還盧從史昭義，已
0305a17: 而將復召之，從史以軍無見儲為解。李吉甫謂鄭絪漏其謀，帝召絳議，欲
0305a18: 逐絪，絳為開白，乃免。
0305a19: （《新唐書》卷一百五十二《李絳傳》4836）
0305a20: 
0305a21: 高郢論佛教
0305a22: 寶應初，（高郢）及進士第。代宗為太后營章敬寺，郢以白衣上書諫
0305a23: 曰：
0305a24: 陛下大孝因心，與天罔極，烝烝之思，要無以加。臣謂悉力追孝，誠為
0305a25: 有益，妨時剿人，不得無損。舍人就寺，何福之為？昔魯莊公丹桓公廟楹
0305a26: 而刻其桷，春秋書之為非禮。漢孝惠、孝景、孝宣令郡國諸侯立高祖、文、
0305a27: 武廟，至元帝，與博士、議郎斟酌古禮，一罷之。夫廟猶不越禮而立，況寺
0305a28: 非宗祏所安、神靈所宅乎？殫萬人之力，邀一切之報，其為不可亦明矣。
0305a29: 間者昆吾孔熾，薦食生人，百姓懍懍，無日不惕。遣將攘卻，亡尺寸
0305a30: 功，隴外壤地，委諸豺狼。太宗艱難之業，傳之陛下，一夫不獲，尺土見侵，
0306a01: 告成之時，猶恐有闕。況用武以來十三年，傷者不救，死者不收，繕卒補
0306a02: 乘，於今未已。夫興師十萬，日費千金，計十三年，舉百萬之眾，資糧屝屨，
0306a03: 取足於人，勞罷宛轉，十不一在。父子兄弟，相視無聊，延頸嗷嗷，以役王
0306a04: 命。縱未能出禁財，贍鰥寡，猶當稍息勞弊，以噢休之。奈何戎虜未平，侵
0306a05: 地未復，金革未戢，疲人未撫，太倉無終歲之儲，大農有榷酤之敝，欲以此
0306a06: 時興力役哉？比八月雨不潤下，菽麥失時，黔首狼顧，憂在艱食，若遂不
0306a07: 給，將何以救之？無寺猶可，無人其可乎？然土木之勤，功用之費，不虛府
0306a08: 庫，將焉取之？府庫既竭，則又誅求，若人不堪命，盜賊相挻而興，戎狄乘
0306a09: 間，以為風塵，得不為陛下深憂乎？
0306a10: 臣聞聖人受命於天，以人為主，苟功濟於天，天人同和，則宗廟受福，
0306a11: 子孫蒙慶。傳曰：「德教加於百姓，刑於四海，天子之孝也。」又曰：「無念
0306a12: 爾祖，聿修厥德。」「既受帝祉，施於孫子。」是知王者之孝，在於承順天地，
0306a13: 嚴配宗考，恭慎德教，以臨兆民。俾四海之內，歡心助祭，延福流祚，永永
0306a14: 無窮。未聞崇樹梵宮，雕琢金玉之為孝者。夏禹卑宮室，盡力溝洫，人到
0306a15: 於今稱之。梁武帝窮土木，飾塔廟，人無稱焉。陛下若節用愛人，當與夏
0306a16: 後齊美，何必勞人動眾，踵梁武遺風乎？及製作之初，伎費尚淺，人貴量
0306a17: 力，不貴必成，事貴相時，不貴必遂。陛下若回思慮，從人心，則聖德孝思，
0306a18: 格於天地，千福萬祿，先後受之，曾是一寺較功德邪？
0306a19: 書奏。未報。復上言：
0306a20: 王者將有為也，將有行也，必稽於眾而順於人，則自然之福，不求而
0306a21: 至，未然之禍，不除而絕。臣聞神人無功者，不為有功之功；聖人無名者，
0306a22: 不為有名之名。不為有功之功，故功莫大；不為有名之名，故名莫厚。古
0306a23: 之明王積善以致福，不費財以求福；修德以銷禍，不勞人以攘禍。陛下之
0306a24: 營作，臣竊惑之。若以為功，則天覆地載，陰施陽化，未曾有為也。若以為
0306a25: 名，則至德要道，以順天下，未曾有待也。若以致福，則通於神明，光於四
0306a26: 海，不在費財。若以攘禍，則方務厥德，罔有天災，不在勞人。今興造趣
0306a27: 急，人徒竭作，土木並起，日課萬工，不遑食息，搒笞愁痛，盈於道路。以此
0306a28: 望福，臣恐不然。陛下戢定多難，勵精思治，務行寬仁，以幸天下。今固違
0306a29: 群情，徇左右過計，臣竊為陛下惜之。
0306a30: 不納。（《新唐書》卷一百六十五《高郢傳》5070）
0306a31: 
0307a01: 《新唐書》史臣贊論佛教
0307a02: 贊曰：人之惑怪神也，甚哉！若佛者，特西域一槁人耳。裸顛露足，以
0307a03: 乞食自資，辱其身，屏營山樊，行一概之苦，本無求於人，徒屬稍稍從之。
0307a04: 然其言荒茫漫靡，夷幻變現，善推不驗無實之事，以鬼神死生貫為一條，據
0307a05: 之不疑。掊嗜欲，棄親屬，大抵與黃老相出入，至漢十四葉，書入中國。
0307a06: 跡夫生人之情，以耳目不際為奇，以不可知為神，以物理之外為畏，以變化
0307a07: 無方為聖，以生而死、死復生、回復償報、歆艷其間為或然，以賤近貴遠為。
0307a08: 鞮譯差殊，不可研詰。華人之譎誕者，又攘莊周、列禦寇之說佐其高，層累
0307a09: 架騰，直出其表，以無上不可加為勝，妄相誇協而倡其鳳。於是，自天子逮
0307a10: 庶人，皆震動而祠奉之。
0307a11: 初，宰相王縉以緣業事佐代宗，於是始作內道場，晝夜梵唄，冀禳寇
0307a12: 戎，大作盂蘭，肖祖宗像，分供塔廟，為賊臣嘻笑。至憲宗世，遂迎佛骨於
0307a13: 鳳翔，內之宮中。韓愈指言其弊，帝怒，竄愈瀕死，憲亦弗獲天年。幸福而
0307a14: 禍，無亦左乎！懿宗不君，精爽奪迷，復陷前車而覆之。興哀無知之場，丐
0307a15: 庇百解之胔，以死自誓，無有顧藉，流淚拜伏，雖事宗廟上帝，無以進焉。
0307a16: 屈萬乘之貴，自等太古胡，數千載而遠，以身為徇。嗚呼，運祚殫，天告之
0307a17: 矣！懿不三月而徂，唐德之不競，厥有來哉，悲夫！
0307a18: （《新唐書》卷一百八十一《史臣贊》5355）
0307a19: 
0307a20: 史臣評天竺胡僧
0307a21: 臣檢討先代圖籍，今古歷書，皆無蝕神首尾之文，蓋天竺胡僧之妖說
0307a22: 也。
0307a23: （《舊五代》卷一百四十《歷志》1866）
0307a24: 
0307a25: 馮道曰：佛救不得百姓
0307a26: 契丹入汴，道自襄，鄧召入，戎王因從容問曰：「天下百姓，如何可
0307a27: 救？」道曰：「此時百姓，佛再出救不得，唯皇帝救得。」其後衣冠不至傷夷，
0307a28: 皆道與趙延壽陰護之所至也。
0307a29: （《舊五代史》卷一百二十六《馮道傳》1660）
0307a30: 
0308a01: 馮道曰：佛救不得百姓
0308a02: 耶律德光嘗問（馮）道曰：「天下百姓如何救得？」道為俳語以對曰：
0308a03: 「此時佛出救不得，惟皇帝救得。」人皆以謂契丹不夷滅中國之人者，賴道
0308a04: 一言之善也。
0308a05: （《新五代》卷五十四《馮道傳》614）
0308a06: 
0308a07: 宋庠論僧道
0308a08: （宋庠疏曰：）今左藏無積年之鏹，太倉無三歲之粟……朝廷大有三
0308a09: 冗，小有三費，以困天下之財。財窮用褊，而欲興師遠事，誠無謀矣。能去
0308a10: 三冗、節三費，專備西北之屯，可曠然高枕矣。
0308a11: 何謂三冗？天下有定官無限員，一冗也；天下廂軍不任戰而耗衣食，
0308a12: 二冗也；僧道日益多而無定數，三冗也。三冗不去，不可為國。請斷自今，
0308a13: 僧道已受戒具者姑如舊，其他悉罷還為民，可得耕夫織婦五十餘萬人，一
0308a14: 冗去矣……何謂三費？一曰道場齋醮，無有虛日，且百司供億，至不可貲
0308a15: 計。彼皆以祝帝壽、奉先烈、祈民福為名，臣愚以為此主者為欺盜之計爾。
0308a16: 陛下事天地、宗廟、社稷、百神，犧牲玉帛，使有司端委奉之、歲時薦之，足
0308a17: 以竦明德、介多福矣，何必希屑屑之報哉？則一費節矣。二曰京師寺觀，
0308a18: 或多設徒卒，添置官府，衣糧率三倍他處。居大屋高廡，不徭不役，坐蠹齊
0308a19: 民，其尤者也。而又自募民財，營建祠廟，雖曰不費官帑，然國與民一也，
0308a20: 捨國取民，其傷一焉，請罷去之，則二費節矣。三曰使相節度，不隸藩
0308a21: 要……請自今地非邊要、州無師屯者，不得建節度；已帶節度，不得留近藩
0308a22: 及京師，則三費節矣。
0308a23: （《宋史》卷二百八十四《宋庠傳》9594）
0308a24: 
0308a25: 賈昌朝評修佛寺
0308a26: 太平興國寺災，是夕，大雨震雷。朝廷議修復，（賈）昌朝上言：「《易
0308a27: 震》之《象》曰：『洊雷震，君子以恐懼修省。』近年寺觀屢災，此殆天示警
0308a28: 告，可勿繕治，以示畏天愛人之意。」西域僧獻佛骨、銅像，（賈）昌朝請加
0308a29: 賜遣還，毋以所獻示中外。悉行其言。
0308a30: （《宋史》卷二百八十五《賈昌朝傳》9614）
0308a31: 
0309a01: 王禹稱上疏沙汰僧尼
0309a02: 真宗即位，遷秩刑部，會詔求直言，（王）禹稱上疏言五事：
0309a03: 一曰謹邊防，通盟好，使輦運之民有所休息……
0309a04: 二曰減冗兵，並冗吏，使山澤之饒，稍流於下……
0309a05: 三曰艱難選舉，使入官不濫……
0309a06: 四曰沙汰僧尼，使疲民無耗。夫古者惟有四民，兵不在其數。蓋古者
0309a07: 井田之法，農即兵也。自秦以來，戰士不服農業，是四民之外，又生一民，
0309a08: 故農益困。然執干戈衛社稷，理不可去。漢明之後，佛法流入中國，度人
0309a09: 修寺，歷代增加。不蠶而衣，不耕而食，是五民之外，又益一而為六矣。假
0309a10: 使天下有萬僧，日食米一升，歲用絹一匹，是至儉也，猶月費三千斛，歲用
0309a11: 萬縑，何況五七萬輩哉。不曰民蠹得乎？臣愚以為國家度人眾矣，造寺多
0309a12: 矣，計其費耗，何啻億萬。先朝不豫，捨施又多，佛若有靈，豈不蒙福？事
0309a13: 佛無效，斷可知矣。願陛下深鑒治本，亟行沙汰，如以嗣位之初，未欲驚駭
0309a14: 此輩，且可以二十載，不度人修寺，使自銷鑠，亦救弊之一端也。
0309a15: 五曰親大臣，遠小人，使忠良蹇諤之士，知進而不疑，奸憸傾巧之徒，
0309a16: 知退而有懼……
0309a17: （《宋史》卷二百九十三《王禹稱傳》9795）
0309a18: 
0309a19: 張洞奏請評度僧之敝
0309a20: 時天下戶口日蕃，民去為僧者眾。（張）洞奏：「至和元年，敕增歲度
0309a21: 僧，舊敕諸路三百人度一人，後率百人度一人；又文武官、內臣墳墓，得置
0309a22: 寺撥放，近歲滋廣。若以勳勞宜假之者，當依古給戶守塚，禁毋樵采而已。
0309a23: 今祠部帳至三十餘萬僧，失不裁損，後不勝其弊。」朝廷用其言，始三分減
0309a24: 一。
0309a25: （《宋史》卷二百九十九《張洞傳》9933）
0309a26: 
0309a27: 余靖上疏言舍利入禁中
0309a28: 開寶寺靈感塔災，（余靖）復上疏言：「五行之占，本是災變，朝廷所宜
0309a29: 誡懼，以答天意。聞嘗詔取舊瘞舍利入禁中閱視，道路傳言，舍利在內廷
0309a30: 有光怪，竊恐巧佞之人，推為靈異，惑亂視聽，再圖營造。臣聞帝王之道，
0310a01: 能勤儉厥德，感動人心，則雖有危難，後必安濟。今自西垂用兵，國帑虛
0310a02: 竭，民亡儲蓄，十室九空。陛下若勤勞罪己已，憂人之憂，則四民安居，海內
0310a03: 蒙福。如不恤民病，廣事浮費，奉佛求福，非天下所望也。若以舍利經火
0310a04: 不壞，遽為神異，即本在土中，火所不及。若言舍利皆能出光怪，必有神靈
0310a05: 憑之，此妄言也。且一塔不能自衛，為火所毀，況藉其福以庇民哉？」
0310a06: （《宋史》卷三百二十《余靖傳》10408）
0310a07: 
0310a08: 司馬光不喜釋老
0310a09: （司馬光）光於物澹然無所好，於學無所不通，惟不喜釋、老，曰：「其
0310a10: 微言不能出吾書，其誕吾不信也。」
0310a11: （《宋史》卷三百三十六《司馬光傳》10769）
0310a12: 
0310a13: 曹輔上疏言去浮屠
0310a14: 曹輔字載德，南劍州人。第進士……自政和後，帝多微行，乘小轎子，
0310a15: 數內臣導從……輔上疏略曰：……況今革冗員，斥濫奉，去浮屠，誅胥吏，
0310a16: 蚩愚之民，豈能一一引咎安分？萬一當乘輿不戒之初，一夫不逞，包藏禍
0310a17: 心，發蜂蠆之毒，奮獸窮之計，雖神靈垂護，然亦損威傷重矣。又況有臣子
0310a18: 不忍言者，可不戒哉！
0310a19: （《宋史》卷三百五十二《曹輔傳》11128）
0310a20: 
0310a21: 尤袤奏請禁釋老
0310a22: 台臣乞定喪制，（尤）袤奏：「釋老之教，矯誣褻瀆，非所以嚴宮禁、崇
0310a23: 几筵，宜一切禁止。」
0310a24: （《宋史》卷三百八十九《尤袤傳》11926）
0310a25: 
0310a26: 程大昌謂僧寺違法置田
0310a27: 六和塔寺僧以鎮潮為功，求內降給賜所置田產仍免科徭，（程）大昌
0310a28: 奏：「僧寺既違法置田，又移科徭於民，奈何許之！況自修塔之後，潮果不
0310a29: 嚙岸乎？」寢其命。
0310a30: （《宋史》卷四百三十三《儒林．程大昌傳》12860）
0310a31: 
0311a01: 劉恕不信浮屠之說
0311a02: （劉恕）尤不信浮屠說，以為必無是事，曰：「人如居逆旅，一物不可
0311a03: 乏，去則盡棄之矣，豈得賚以自隨哉。」
0311a04: （《宋史》卷四百四十四《文苑．劉恕傳》13120）
0311a05: 
0311a06: 松江漁翁觀釋氏書
0311a07: （松江漁）翁曰：「吾厭喧煩，處閒曠，遁跡於此三十年矣。幼喜誦經
0311a08: 史百家之言，後觀釋氏書，今皆棄去。唯飽食以嬉，尚何所事？」（潘）裕
0311a09: 曰：「先生澡身浴德如此。今聖明在上，盍出而仕乎？」笑曰：「君子之道，
0311a10: 或出或處，吾雖不能棲隱巖穴，追園、綺之蹤，竊慕老氏曲全之義。且養志
0311a11: 者忘形，養形者忘利，致道者忘心，心形俱忘，其視軒冕如糞土耳，與子出
0311a12: 處異趣，子勉之。」裕曰：「裕也不才，幸聞先生之高義，敢問舍所在。」曰：
0311a13: 「吾姓名且不欲人知，況居室耶！」飲畢，長揖使裕反其所，鼓枻而去。
0311a14: （《宋史》卷四百五十八《隱逸中．松江漁翁傳》13451）
0311a15: 
0311a16: 劉豫不度僧道
0311a17: 四月丙寅，（劉）豫遷都汴……是日，暴風捲旗，屋瓦皆震，士民大恐。
0311a18: 豫曲赦汴人，與民約曰：「自今不肆赦，不用宦官，不度僧道。文武雜用，
0311a19: 不限資格。」
0311a20: （《宋史》卷四百七十五《叛臣上．劉豫傳》13796）
0311a21: 
0311a22: 僧德詔語錢俶
0311a23: 晉開運中，（錢俶）為台州刺剌史。數月，有僧德詔語俶曰：「此地非君
0311a24: 為治之所，當速歸，不然不利。」俶從其言，即求歸國，未幾，有進思之變。
0311a25: （《宋史》卷四百八十《吳越錢氏世家》13897）
0311a26: 
0311a27: 宗太祖曰「佛非中國教」
0311a28: 義宗，名倍，小字圖欲，太祖長子，母淳欽皇后蕭氏。幼聰敏好學，外
0311a29: 寬內摯。神冊元年春，立為皇太子。
0311a30: 時太祖問侍臣曰：「受命之君，當事天敬神。有大功德者，朕欲祀之，
0312a01: 何先？」皆以佛對。太祖曰：「佛非中國教。」倍曰：「孔子大聖，萬世所尊，
0312a02: 宜先。」太祖大悅，即建孔子廟，詔皇太子春秋釋奠。
0312a03: （《遼史》卷七十二《宗室．義宗傳》1209）
0312a04: 
0312a05: 室昉論寺院賜額
0312a06: 初，晉國公主建佛寺於南京，上許賜額。（室）昉奏曰：「詔書悉罪無
0312a07: 名寺院。今以主請賜額，不惟違前詔，恐此風愈熾。」上從之。
0312a08: （《遼史》卷七十九《室昉傳》1272）
0312a09: 
0312a10: 金世宗「至於佛法，尤所未信」
0312a11: （大定）八年正月甲子朔，宋、高麗、夏遣使來賀……辛未，謂秘書監
0312a12: 移剌子敬等曰：「昔唐、虞之時，未有華飾，漢惟孝文務為純儉。朕於宮室
0312a13: 惟恐過度，其或興修，即損宮人歲費以充之，今亦不復營建矣。如宴飲之
0312a14: 事，近惟太子生日及歲元嘗飲酒，往者亦止上元、中秋飲之，亦未嘗至醉。
0312a15: 至於佛法，尤所未信。梁武帝為同泰寺奴，遼道宗以民戶賜寺僧，復加以
0312a16: 三公之官，共惑深矣。」庚辰，行皇太子冊禮。
0312a17: （《金史》卷六《世宗紀上》141）
0312a18: 
0312a19: 金世宗言「奉道崇佛」
0312a20: （大定二十七年十二月）甲申，上諭宰臣曰：「人皆以奉道崇佛設齋讀
0312a21: 經為福，朕使百姓無冤，天下安樂，不勝於彼乎。爾等居輔相之任，誠能匡
0312a22: 益國家，使百姓蒙利，不惟身享其報，亦將施及子孫矣。」左丞斡特剌曰：
0312a23: 「臣等敢不盡心，第才不逮，不能稱職耳。」上曰：「人亦安能每事盡善，但
0312a24: 加勉勵可也。」戊子，禁女直（真）人不得改稱漢姓，學南人衣裝，犯者抵
0312a25: 罪。
0312a26: （《金史》卷八《世宗紀下》199）
0312a27: 
0312a28: 孔廟何以不如佛寺道觀
0312a29: （明昌五年閏十月）戊寅，上問輔臣：「孔子廟諸處何如？」平章政事守
0312a30: 貞曰：「諸縣見議建立。」上因曰：「僧徒修飾宇像甚嚴，道流次之，惟儒者
0313a01: 於孔子廟最為滅裂。」守貞曰；「儒者不能長居學校，非若僧道久處寺觀。」
0313a02: 上曰：「僧道以佛、老營利，故務在莊嚴閎侈，起人施利自多，所以為觀美
0313a03: 也。」
0313a04: （《金史》卷十《章宗紀二》234）
0313a05: 
0313a06: 海陵王責卿臣奉佛
0313a07: 會磁州僧法寶欲去，張浩、張暉欲留之不可得，朝官又有欲留之者。
0313a08: 海陵聞其事，詔三品以上官上殿，責之曰：「聞卿等每到寺，僧法寶正坐，
0313a09: 卿等皆坐其側，朕甚不取。佛者本一小國王子，能輕捨富貴，自苦修行，由
0313a10: 是成佛，今人崇敬。以希福利，皆妄也。況僧者，往往不第秀才，市井游
0313a11: 食，生計不足，乃去為僧，較其貴賤，未可與簿尉抗禮。閭閻老婦，迫於死
0313a12: 期，多歸信之。卿等位為宰輔，乃復效此，失大臣體。張司徒老成舊人，三
0313a13: 教該通，足為儀表，何不師之。」召法寶謂之曰：「汝既為僧，去住在己，何
0313a14: 乃使人知之？」法寶戰懼，不知所為。海陵曰：「汝為長老，當有定力，今乃
0313a15: 畏死耶？」遂於朝堂杖之二百，張浩、張暉杖二十。
0313a16: （《金史》卷八十三《張通古傳》1861）
0313a17: 
0313a18: 完顏襄論放寺奴
0313a19: 章宗初即政，議罷僧道奴婢。太尉克寧奏曰：「此蓋成俗日久，若遽
0313a20: 更之，於人情不安。陛下如惡其數多，宜嚴立格法，以防濫度，則自少
0313a21: 矣。」襄曰：「出家之人安用僕隸？乞不問從初如何所得，悉放為良。若寺
0313a22: 觀物力元係奴婢之數推定者，併合除免。」詔從襄言。由是二稅戶多為良
0313a23: 者。
0313a24: （《金史》卷九十四《完顏襄傳》2088）
0313a25: 
0313a26: 三君矯枉（滅佛）太過
0313a27: 承安元年八月壬子，上（金章宗）召（張）暐至內殿，問曰：……「僧道
0313a28: 三年一試，八十而取一，不亦少乎？」對曰：「此輩浮食，無益有損，不宜滋
0313a29: 益也。」上曰：「周武帝、唐武宗、後周世宗皆賢君，其壽不永，雖曰偶然，似
0313a30: 亦有因也。」對曰：「三君矯枉太過。今不毀除、不崇奉，是為得中矣。」是
0314a01: 歲，郊見上帝焉。
0314a02: （《金史》卷一百六《張暐傳》2328）
0314a03: 
0314a04: 元成宗以軍五千人供造寺工役
0314a05: （至大元年十一月）庚申，太白晝見。以軍五千人供造寺工役。……
0314a06: 中書省臣言：「今銓選、錢糧之法盡壞，廩藏空虛。中都建城，大都建寺，
0314a07: 及為諸貴人營私第，軍民不得休息。邇者用度愈廣，每賜一人，輒至萬錠，
0314a08: 惟陛下矜察。」
0314a09: （《元史》卷二十二《武宗紀一》504）
0314a10: 
0314a11: 三公之職，濫假僧人
0314a12: （泰定元年三月庚戌）監察御史宋本、李嘉賓、傅嚴起言：「太尉、司
0314a13: 徒、司空，三公之職，濫假僧人，及會福、殊祥二院，並辱名爵，請罷之。」不
0314a14: 報。（《元史》卷二十九《泰定帝紀》645）
0314a15: 
0314a16: 中書省臣言建寺傷農
0314a17: （泰定三年十月）庚辰，享太廟。奉安顯宗御容於大天源延聖寺……
0314a18: 賜大天源延聖寺鈔二萬錠，吉安、臨江二路田千頃。中書省臣言：「養給
0314a19: 軍民，必籍地利。世祖建大宣文弘教等寺，賜永業，當時已號虛費。而成
0314a20: 宗復拘天壽萬寧寺，較之世祖，用增倍半。若武宗之崇恩福元、仁宗之承
0314a21: 華普慶，租榷所入，益又甚焉。英宗鑿山開寺，損兵傷農，而卒無益。夫土
0314a22: 地祖宗所有，子孫當共惜之。臣恐茲後藉為口實，妄興工役，徼福利以逞
0314a23: 私慾，惟陛下察之。」帝嘉納焉。
0314a24: （《元史》卷三十《泰定帝紀二》674）
0314a25: 
0314a26: 泰定帝命帝師修佛事，御史建言
0314a27: （泰定三年十二月）己亥，命帝師修佛事，釋重囚三人。置大承華普
0314a28: 慶寺總管府，罷規運提點所。御史言：「比年營繕，以衛軍供役，廢武事不
0314a29: 講。請遵世祖舊制，教習五衛親軍，以備扈從。」不報。
0314a30: （《元史》卷三十《泰定帝紀二》675）
0314a31: 
0315a01: 楊倬奏請分僧道儲粟以濟民
0315a02: （致和元年四月）己酉，御史楊倬等以民饑，請分僧道儲粟濟之，不
0315a03: 報。（《元史》卷三十《泰定帝紀二》686）
0315a04: 
0315a05: 中書省臣言佛事歲費
0315a06: （天歷二年正月丁丑）中書省臣言：「朝廷賞賚，不宜濫及罔功。鷹、
0315a07: 鶻、獅、豹之食，舊支肉價二百餘錠，今增至萬三千八百錠；控鶴舊止六百
0315a08: 二十八戶，今增二千四百戶。又，佛事歲費，以今較舊，增多金千一百五十
0315a09: 兩、銀六千二百兩、鈔五萬六千二百錠、幣帛三萬四千餘匹；請悉揀汰。」從之。
0315a10: （《元史》卷三十三《文宗紀二》728）
0315a11: 
0315a12: 中書省臣言帑廩虛空五事
0315a13: （至順元年七月己巳）中書省臣言：「近歲帑廩虛空，其費有五：曰賞
0315a14: 賜，曰作佛事，曰創置衙門，曰濫冒支請，曰續增衛士鷹坊。請與樞密院、
0315a15: 御史台、各怯薛官同加汰減。」從之。
0315a16: （《元史》卷三十四《文宗紀三》760）
0315a17: 
0315a18: 釋氏請以金銀幣帛祠其神
0315a19: 釋氏請以金銀幣帛祠其神，帝難之。不忽木曰：「彼佛以去貪為寶。」
0315a20: 遂弗與。
0315a21: （《元史》卷一百三十《不忽木傳》3169）
0315a22: 
0315a23: 朵羅台上疏請減省供佛飯僧之費
0315a24: 朵羅檯子之脫歡，初直宿衛，歷御史台譯史，拜監察御史。遷四川行
0315a25: 省左右司員外郎、四川廉訪司僉事、樞密院都事，升斷事官。其在四川時，
0315a26: 嘗上疏曰：「內外修寺，雖支官錢，而一椽一瓦，皆勞民力，百姓嗟怨，感傷
0315a27: 和氣。宜且停罷，仍減省供佛飯僧之費，以紓國用。如此則上應天心，下
0315a28: 合民志，不求福而福自至矣。」
0315a29: （《元史》卷一百三十四《朵羅台傳》3265）
0315a30: 
0316a01: 脫脫選寺並說「地獄」
0316a02: 脫脫乃以私財造大壽元忠國寺於健德門外，為皇太子祝釐，其費為鈔
0316a03: 十二萬二千錠。
0316a04: （至王）四年閏月，領宣政院事。諸山主僧請復僧司，且曰：「郡縣所
0316a05: 苦，如坐地獄。」脫脫曰：「若復僧司，何異地獄中復置地獄邪？」
0316a06: （《元史》卷一百三十八《脫脫傳》3344）
0316a07: 
0316a08: 皇帝建佛塔、董文用言非時役民
0316a09: （至元二十二年）有以帝命建佛塔於宋故宮者，有司奉行甚急，天大
0316a10: 雨雪，入山伐木，死者數百人，猶欲並建大寺。文用謂其人曰：「非時役
0316a11: 民，民不堪矣，少徐之如何？」長官者曰：「參政奈何格上命耶？」文用曰：
0316a12: 「非敢格上命，今日之困民力而失民心者，豈上意耶！」其人意沮，遂稍寬
0316a13: 其期。
0316a14: （《元史》卷一百四十八《董俊傳附董文用傳》3499）
0316a15: 
0316a16: 僧道畜妻子，無異常人
0316a17: （泰定元年六月張珪奏曰：）僧道出家，屏絕妻孥，蓋欲超出世表，是
0316a18: 以國家優視，無所徭役，且處之官寺；宜清淨絕俗為心，誦經祝壽。比年僧
0316a19: 道往往畜妻子，無異常人，如蔡道泰、班講主之徒，傷人逞欲、壞教干刑者，
0316a20: 何可勝數！俾奉祠典，豈不褻天瀆神！臣等議：僧道之畜妻子者，宜罪以
0316a21: 舊制，罷遣為民。
0316a22: （《元史》卷一百七十五《張珪傳》4082）
0316a23: 
0316a24: 三公之位，封拜釋老
0316a25: 司空、司徒、太尉，古之三公，自大德以來，封拜繁多；釋、老二教，設官
0316a26: 統治，權抗有司，撓亂政事，僧道尤苦甚擾。（李）孟言：「人君之柄，在賞
0316a27: 與刑，賞一善而天下勸，罰一惡而天下懲，柄乃不失。所施失當，不足勸
0316a28: 懲，何以為治！僧、道士既為出世法，何用官府繩治！」乃奏雪冤死者，復
0316a29: 其官蔭；濫冒名爵者，悉奪之；罷僧道官。天下稱快。
0316a30: （《元史》卷一百七十五《李孟傳》4087）
0316a31: 
0317a01: 李元禮上書言建五臺山佛寺之敝
0317a02: 李元禮字庭訓，真定人。資性莊重，燕居不妄言笑。歷易州、大都路
0317a03: 儒學教授，遷太常太祝，升博士……元貞元年，擢拜監察御史，彈劾無所回
0317a04: 撓。二年，有旨建五臺山佛寺，皇太后將臨幸，元禮上疏曰：
0317a05: 古人有言曰：生民之利害，社稷之大計，惟所見聞而不係職
0317a06: 司者，獨宰相得行之，諫官得言之。今朝廷不設諫官，御史職當
0317a07: 言路，即諫官也，烏可坐視得失而無一言，以裨益聖治萬分之一
0317a08: 哉！伏見五臺創建寺宇，土木既興，工匠伕役，不下數萬，附近
0317a09: 數路州縣，供億煩重，男女廢耕織，百物踴貴，民有不聊生者
0317a10: 矣。
0317a11: 伏聞太后親臨五臺，布施金幣，廣資福利，其不可行者有五：
0317a12: 時當盛夏，禾稼方茂，百姓歲計，全仰秋成，扈從經過，千乘萬騎，
0317a13: 不無蹂躪，一也。太后春秋已高，親勞聖體，往復暑途數千里，山
0317a14: 川險惡，不避風日，輕冒霧露，萬一調養失宜，悔將何及，二也。
0317a15: 今上登寶位以來，遵守祖宗成法，正當兢業持盈之日，上位舉動，
0317a16: 必書簡冊，以貽萬世之則，書而不法，將焉用之，三也。夫財不天
0317a17: 降，皆出於民，今日支持調度，方之曩時百倍，而又勞民傷財，以
0317a18: 奉土木，四也。佛本西方聖人，以慈悲方便為教，不與物競，雖窮
0317a19: 天下珍玩奇寶供養，不為喜，雖無一物為獻而一心致敬，亦不為
0317a20: 怒。今太后為國家、為蒼生崇奉祈福，福未獲昭受，而先勞聖體，
0317a21: 聖天子曠定省之禮，軫思親之懷，五也。伏願中路回轅，端居深
0317a22: 宮，儉以養德，靜以頤神，上以循先皇后之懿範，次以盡聖天子之
0317a23: 孝心，下以慰元元之望。如此，則不祈福而福至矣。
0317a24: 台臣不敢以聞。
0317a25: 大德元年，侍御史萬僧與御史中丞崔彧不合，詣架閣庫，取前章封之，
0317a26: 入奏曰：「崔中丞私黨漢人李御史，為大言謗佛，不宜建寺。」帝大怒，遣近
0317a27: 臣賚其章，敕右丞相完澤、平章政事不忽木等鞫問，不忽木以國語譯而讀
0317a28: 之，完澤曰：「其意正與吾同，往吾嘗以此諫，太后曰：『我非喜建此寺，蓋
0317a29: 以先皇帝在時，嘗許為之，非汝所知也。』」彧與萬僧面質於完澤，不忽木抗
0317a30: 言曰：「他御史懼不肯言，惟一御史敢言，誠可賞也。」完澤等以章上聞。
0318a01: 帝沉思良久曰：「御史之言是也。」乃罷萬僧，復元禮職。
0318a02: （《元史》卷一百七十六《李元禮傳》4101）
0318a03: 
0318a04: 有詔起報嚴寺，陳思謙諫之
0318a05: 有詔起報嚴寺。（陳）思謙曰：「兵荒之餘，當罷土木，以紓民力。」帝
0318a06: 嘉之曰：「此正得祖宗立台憲之意。繼此事有當言者，無隱。」賜縑綺旌
0318a07: 之。
0318a08: （《元史》卷一百八十四《陳思謙傳》4239）
0318a09: 
0318a10: 元文宗建寺，蓋苗諫之
0318a11: 天歷初，文宗昭以建康潛邸為佛寺，務窮壯麗，毀民居七十餘家，仍以
0318a12: 御史大夫督其役。（蓋）苗上封事曰：「臣聞使民以時，使臣以禮，自古未
0318a13: 有不由斯道而致隆平者。陛下龍潛建業之時，居民困於供給，幸而獲睹今
0318a14: 日之運，百姓跂足舉首，以望非常之恩。今奪農時以創佛寺，又廢民居，使
0318a15: 之家破產蕩，豈聖人御天下之道乎？昔漢高帝興於豐、沛，為復兩縣，光武
0318a16: 中興南陽，免稅三年，既不務此，而隆重佛氏，何以滿斯民之望哉！且佛以
0318a17: 慈悲為心，方便為教，今尊佛氏而害生民，無乃違其方便之教乎？台臣職
0318a18: 專糾察，表正百司，今乃委以修繕之役，豈其禮哉？」書奏，御史大夫果免
0318a19: 督役。
0318a20: 入為監察御史。文宗幸護國仁王寺，泛舟玉泉，苗進曰：「今頻年不
0318a21: 登，邊隅不靖，政當恐懼修省，何暇逸游，以臨不測之淵乎？」帝嘉納之，賜
0318a22: 以對衣上尊，即日還宮。
0318a23: （《元史》卷一百八十五《蓋苗傳》4260）
0318a24: 
0318a25: 張楨上疏陳十禍
0318a26: 及毛貴陷山東，（張楨）上疏陳十禍，根本之禍有六，征討之禍有四，
0318a27: 歷數其弊（曰）：……「陛下事佛求福，飯僧消禍，以天壽節而禁屠宰，皆虛
0318a28: 名也。今天下殺人矣，陛下泰然不理，而曰吾將以是求福，福何自而至哉。
0318a29: 穎上之寇，始結白蓮，以佛法誘眾，終飾威權，以兵抗拒，視其所向，駸駸可
0318a30: 畏，其勢不至於亡吾社稷、燼吾國家不已也。堂堂天朝，不思靖亂，而反為
0319a01: 階亂，其禍至慘，其毒至深，其關係至大，有識者為之扼腕，有志者為之痛
0319a02: 心，此征討之禍也。」疏奏，不省。權臣惡其訐直。
0319a03: （《元史》卷一百八十六《張楨傳》4266）
0319a04: 
0319a05: 解縉言釋、老之壯者驅之
0319a06: 臣（解縉）見陛下好觀《說苑》、《韻府》雜書與所謂《道德經》、《心經》
0319a07: 者，臣竊謂甚非所宜也……釋、老之壯者驅之，俾復於人倫。經咒之妄者
0319a08: 火之，俾絕其欺誑。絕鬼巫，破淫祀，省冗官，減細縣，痛懲法外之威刑，永
0319a09: 革京城之工役。
0319a10: （《明史》卷一百四十七《解縉傳》4115）
0319a11: 
0319a12: 西域貢佛舍利
0319a13: （永樂元年）三月秋，（鄭賜）代李至剛為禮部尚書。四年正月，西域
0319a14: 貢佛舍利，賜因請釋囚。帝曰：「梁武、元順溺佛教，有罪者不刑，紀綱大
0319a15: 壞，此豈可效！」
0319a16: （《明史》卷一百五十一《鄭賜傳》4178）
0319a17: 
0319a18: 鍾同上疏言「禁僧道之蠹民」
0319a19: （景泰）五年五月，（鍾）同因上疏論時政，遂及復儲事，其略曰：……
0319a20: 親庶政以總威權，敦倫理以厚風俗，辨邪正以專委任，嚴賞罰以彰善惡，崇
0319a21: 風憲以正紀綱。去浮費，罷冗員，禁僧道之蠹民，擇賢將以訓士。然後親
0319a22: 率群臣，謝過郊廟，如成湯之六事自責，唐太宗之十漸即改，庶幾天意可
0319a23: 回，國勢可振。
0319a24: （《明史》卷一百六十二《鍾同傳》4408）
0319a25: 
0319a26: 倪敬等上言「罷桑門之供」
0319a27: （景泰）六年七月，以時多災異，（倪敬）偕同官吳江盛昶、江陰杜宥、
0319a28: 蕪湖黃讓、安福羅俊、固始汪清上言：「府庫之財，不宜無故而予；遊觀之
0319a29: 事，不宜非時而行。曩以齋僧，屢出帑金易米，不知櫛風沐雨之邊卒，趨事
0319a30: 急公之貧民，又何以濟之？近聞造龍舟，作燕室，營繕日增，嬉游不少，非
0320a01: 所以養聖躬也。章綸、鍾同直言見忤，幽錮逾年，非所以昭聖德也。願罷
0320a02: 桑門之供，輟宴佚之娛，止興作之役，寬直臣之囚。」帝得疏不懌，下之禮
0320a03: 部。
0320a04: （《明史》卷一百六十二《倪敬傳》4415）
0320a05: 
0320a06: 單宇上書言：「尊奉佛氏，卒致禍亂」
0320a07: 初，王振佞佛，請帝歲一度僧。其所修大興隆寺，日役萬人，糜帑數十
0320a08: 萬，閎麗冠京都。英宗為賜號「第一叢林」，命僧大作佛事，躬自臨幸，以
0320a09: 故釋教益熾。至是（單）宇上書言：「前代人君尊奉佛氏，卒致禍亂。近男
0320a10: 女出家累百千萬，不耕不織，蠶食民間。營構寺宇，遍滿京邑，所費不可勝
0320a11: 紀。請撤木石以建軍營，銷銅鐵以鑄兵仗，罷遣僧尼，歸之民俗，庶皇風清
0320a12: 穆，異教不行。」疏入，為廷議所格。復知侯官。
0320a13: 而咸陽姚顯以鄉舉入國學，亦上言：「曩者修治大興隆寺，窮極壯麗，
0320a14: 又奉僧楊某為上師，儀從侔王者。食膏梁，被組繡，藐萬乘若弟子。今上
0320a15: 皇被留賊庭，乞令前赴瓦剌，化諭也先。誠能奉駕南還，庶見護國之力。
0320a16: 不然，佛不足信彰彰矣。」
0320a17: 當景泰時，廷臣諫事佛者甚眾，帝卒不能從。而中官興安最用事，佞
0320a18: 佛甚於振，請帝建大隆福寺，嚴壯與興隆並。四年三月，寺成，帝剋期臨
0320a19: 幸。河東鹽運判官濟寧楊浩切諫，乃止。
0320a20: （《明史》卷一百六十四《單宇傳》4457）
0320a21: 
0320a22: 林聰上言「罷齋醮，汰僧道」等事
0320a23: （景泰）五年三月以災異偕同官條上八事，雜引五行諸書，累數千言。
0320a24: 大略以絕玩好，謹嗜欲，為崇德之本，而修人事，在進賢退奸。……餘如罷
0320a25: 齋醮，汰僧道，慎刑獄，禁私役軍士，省輪班工匠，皆深中時弊。帝多採納。
0320a26: （《明史》卷一百七十七《林聰傳》4719）
0320a27: 
0320a28: 岳弘等上書言西天佛子劄實巴佔地多達數十百頃
0320a29: 岳弘，字寬叔，上杭人。天順末進士。授戶科給事中。數陳時政。成
0320a30: 化四年春，偕同官上言：「洪武、永樂間，以畿輔、山東土曠人稀，詔聽民開
0321a01: 墾，永不科稅。邇者權豪怙勢，率指為閒田，朦朧奏乞。如嘉善長公主求
0321a02: 文安諸縣地，西天佛子劄實巴求靜海縣地，多至數十百頃。夫地逾百頃，
0321a03: 古者百家產也。豈可徇一人之私情，而奪百家恆產哉。」帝納其言，詔自
0321a04: 今請乞，皆不許，著為令。劄實巴所乞地，竟還之民……京師歲歉米貴，而
0321a05: 四方游僧萬數，弘請驅逐，以省冗食。又請發太倉米，減價以糶，給貧民最
0321a06: 甚者。帝悉從之。復言：「在京百獸房及清河寺諸處，所育珍禽野獸，日
0321a07: 飼魚肉米菽，乞並縱放，以省冗費。」報聞。
0321a08: （《明史》卷一百八十《丘弘傳》4770）
0321a09: 
0321a10: 都城佛剎迄無寧工
0321a11: 當是時，帝耽於燕樂，群小亂政，屢致災譴。至（成化）二十一年正月
0321a12: 朔申刻，有星西流，化白氣，聲如雷。帝頗懼，詔求直言，（李）俊率六科諸
0321a13: 臣上疏曰：……夫爵以待有德，賞以待有功也。今或無故而爵一庸流，或
0321a14: 無功而賞一貴倖。祈雨雪者得美官，進金寶者射厚利。方士獻煉服之書，
0321a15: 伶人奏曼延之戲。掾史胥徒皆叨官祿，俳優僧道亦玷班資。一歲而傳奉
0321a16: 或至千人，數歲而數千人矣。數千人之祿，歲以數十萬計……今都城佛剎
0321a17: 迄無寧工，京營軍士不復遺力。如國師繼曉假術濟私，糜耗特甚，中外切
0321a18: 齒。願陛下內惜資財，外惜人力，不急之役姑賜停罷，則工役不煩而天意
0321a19: 可回矣……陝西、河南、山西赤地千里。屍骸枕籍，流亡日多，萑苻可慮。
0321a20: 願體天心之仁愛，憫生民之因窮，追錄貴倖鹽課，暫假造寺資財，移振饑
0321a21: 民，俾苟存活，則流亡復而天意可回矣……帝優詔答之。降孜省上林丞，
0321a22: 常恩本寺丞，繼曉革國師為民，令巡按御史追其誥敕。制下，舉朝大悅。
0321a23: （《明史》卷一百八十《李俊傳》4778）
0321a24: 
0321a25: 催升、蘇章言宦官妖僧罪
0321a26: （催）升、（蘇）章言宦官妖僧罪，請及誅竄，而尚書王恕今伊、傅，不宜
0321a27: 置南京。（彭）綱斥李孜省、繼曉，請誅之以謝天下。……（李）旦陳十事，
0321a28: 且言：「神仙、佛老、外戚、女謁，聲色貨利，奇技淫巧，皆陛下素所惑溺，而
0321a29: 左右近習交相誘之。」言甚切。帝以方修省，皆不罪。
0321a30: （《明史》卷一百八十《汪奎傳附》4783）
0321a31: 
0322a01: 林俊之下獄也，（王）恕言：「天地止一壇，祖宗止一廟，而佛至千餘
0322a02: 寺。一寺立，而移民居且數百家，費內帑且數十萬，此舛也。俊言當，不宜
0322a03: 罪。」帝得疏不懌。（《明史》卷一百八十二《王恕傳》4834）
0322a04: 
0322a05: 陳音方「法王、佛子、真人，宜一切罷遣」
0322a06: 陳音，字師召，莆田人。天順末進士。改庶吉士，授編修。成化六年
0322a07: 三月，以災異陳時政，言：「講學莫先於好問。陛下雖間御經筵，然勢分嚴
0322a08: 絕，上有疑未嘗問，下有見不敢陳。願引儒臣賜坐便殿，從容咨論，仰發聖
0322a09: 聽。異端者，正道之反，法王、佛子、真人，宜一切罷遣。」章下禮部。
0322a10: （《明史》卷一百八十四《張元楨傳附陳音傳》4881）
0322a11: 
0322a12: 詔奪真人、國師、高士等三十餘人名號
0322a13: 孝宗崩，真人陳應、西番灌頂大國師那卜堅參等以祓除，率其徒
0322a14: 入乾清宮，（張）升請置之法。詔奪真人、國師、高士等三十餘人名號，逐
0322a15: 之。升在部五年，遇災異，輒進直言。亦數為言者所攻，然自守謹飭。
0322a16: （《明史》卷一百八十四《張升傳》4883）
0322a17: 
0322a18: 劉春奏：不得濫營寺宇
0322a19: （正德年間）帝崇信西僧，常襲其衣服，演法內廠。有綽吉我些兒者，
0322a20: 出入豹房，封大德法王，遣其徒二人還烏思藏，請給國師誥命如大乘法王
0322a21: 例，歲時入貢，且得繼茶以行，春持不可。帝命再議，（劉）春執奏曰：「烏
0322a22: 思藏遠在西方，性極頑獷。雖設四王撫化，其來貢必有節制，使不為邊患。
0322a23: 若許其繼茶，給之誥敕，萬一假上旨以誘羌人，妄有請乞，不從失異俗心，
0322a24: 從之則滋害。」奏上，罷繼茶，卒與誥命。春又奏：「西番俗信佛教，故祖宗
0322a25: 承前代舊，設立烏思藏諸司，及陝西洮、岷，四川松潘諸寺，令化導番人，許
0322a26: 之朝貢。貢期、人數皆有定制。比緣諸番僻遠，莫辨真偽。中國逃亡罪
0322a27: 人，習其語言，竄身在內，又多創寺請額。番項日增，宴賞繁費。乞嚴其期
0322a28: 限，酌定人數，每寺給勘合十道，緣邊兵備存勘合底簿，比對相同，方許起
0322a29: 送。並禁自後不得濫營寺宇。」報可。
0322a30: （《明史》卷一百八十四《劉春傳》4886）
0322a31: 
0323a01: 侶仲上言：停寺觀齋醮
0323a02: （弘治）十五年（侶鍾）上天下會計之數，言：「……今太倉無儲，內府
0323a03: 殫絀，而冗食冗費日加於前。願陛下惕然省憂，力加損節，且敕廷臣共求
0323a04: 所以足用之術。」帝乃下廷臣議。議上十二事，其罷傳奉冗官，汰內府濫
0323a05: 收軍匠，清騰驤四衛勇士，停寺觀齋醮，省內侍、畫工、番僧供應，禁王府及
0323a06: 織造濫乞鹽引，令有司征莊田租，皆權倖所不便者。疏留數月不下，鍾乃
0323a07: 復言之。他皆報可，而事關權幸者終格不行。
0323a08: （《明史》卷一百八十五《侶鍾傳》4900）
0323a09: 
0323a10: 周廣上言：剌麻尤釋教所不齒
0323a11: 周廣，字克之，崑山人。弘治十八年進士。歷知莆田、吉永二縣。
0323a12: 正德中，以治最征授御史，疏陳四事，略言：
0323a13: 三代以前，未有佛法。況剌麻尤釋教所不齒。耳貫銅環，身衣赭服，
0323a14: 殘破禮法，肆為淫邪。宜投四裔，以御魑魅，奈何令近君側，為群盜興兵口
0323a15: 實哉！
0323a16: （《明史》卷一百八十八《周廣傳》5000）
0323a17: 
0323a18: 番僧處禁寺
0323a19: 劉瑾敗，大臣多以黨附見劾，（喬）宇獨無所染。拜南京禮部尚書。
0323a20: 乾清宮災，率同列言視朝不勤，經筵久輟，國本未建，義子猥多，番僧處禁
0323a21: 寺，優伶侍起居，立皇店，留邊兵，習戰鬥，土木繁興，織造不息，凡十事。
0323a22: 帝不省。
0323a23: （《明史》卷一百九十四《劉瑾傳》5131）
0323a24: 
0323a25: 西內創梵宇
0323a26: 乾清宮災，詔求直言。（楊）一清上書言視朝太遲，享祀太慢，西內創
0323a27: 梵宇，禁中宿邊兵，畿內皇店之害，江南織造之擾。因引疾乞歸，帝慰留
0323a28: 之。
0323a29: （《明史》卷一百九十八《楊一清傳》5228）
0323a30: 
0324a01: 周用諫迎佛烏斯藏
0324a02: （周用）諫迎佛烏斯藏及以中旨遷黜尚書、都給事中等官，且請治鎮
0324a03: 守江西中官黎安罪。
0324a04: （《明史》卷二百二《周用傳》5330）
0324a05: 
0324a06: 鄭一鵬言：僧道靡費
0324a07: 帝用中官崔文言，建醮乾清、坤寧諸宮，西天、西番、漢經諸廠，五花宮
0324a08: 兩暖閣、東次閣，莫不有之。（鄭）一鵬言：「禱祀繁興，必魏彬、張銳餘黨。
0324a09: 先帝已誤，陛下豈容再誤。臣巡視光祿，見一齋醮蔬食之費，為錢萬有八
0324a10: 千。陛下忍斂民怨，而不忍傷佞倖之心。況今天災頻降，京師道殣相望，
0324a11: 邊境戍卒，日夜荷戈，不得飽食，而為僧道靡費至此，此臣所未解。」報聞。
0324a12: （《明史》卷二百六《鄭一鵬傳》5437）
0324a13: 
0324a14: 敗俗妨農，莫甚釋氏
0324a15: 顧存仁，字伯剛，太倉人。嘉靖十一年進士。除餘姚知縣，徵為禮科
0324a16: 給事中。十七年冬疏陳五事。首言宜廣曠蕩恩，赦楊慎、馬錄、馮恩、呂經
0324a17: 等。末云：「敗俗妨農，莫甚釋氏。葉凝秀何人，而敢乞度？」帝方崇道家
0324a18: 言。凝秀，道士也。帝以為刺已，且惡其欲釋楊慎等，遂責存仁妄指凝秀
0324a19: 為釋氏，廷杖之六十，編氓口外。往來塞上，幾三十年。穆宗即位，召為南
0324a20: 京通政參議。
0324a21: （《明史》卷二百九《顧存仁傳》5516）
0324a22: 
0324a23: 異言異服列於朝苑
0324a24: （楊爵上書曰：）「左道惑眾，聖王必誅。今異言異服列於朝苑，金紫
0324a25: 赤紱賞及方外。夫保傅之職坐而論道，今舉而畀之奇邪之徒。流品之亂
0324a26: 莫以加矣。陛下誠與公卿賢士日論治道，則心正身修，天地鬼神莫不佑
0324a27: 享，安用此妖誕邪妄之術，列諸清禁，為聖躬累耶！臣聞上之所好，下必有
0324a28: 甚。近者妖盜繁興，誅之不息。風聲所及，人起異議。貽四方之笑，取百
0324a29: 世之譏，非細故也。此信用方術，足以失人心而致危亂者，四也。」
0324a30: （《明史》卷二百九《楊爵傳》5525）
0324a31: 
0325a01: 白蓮結社
0325a02: （萬曆）二十五年五月（呂坤）疏陳天下安危。其略曰：……一曰無聊
0325a03: 之民。飽溫無由，身家俱困，因懷逞亂之心，冀緩須臾之死。二曰無行之
0325a04: 民。氣高性悍，玩法輕生，居常愛玉帛子女而不得，及有變則淫掠是圖。
0325a05: 三曰邪說之民。白蓮結社，遍及四方，教主傳頭，所在成聚。倘有招呼之
0325a06: 首，此其歸附之人。四曰不軌之民。乘釁蹈機，妄思雄長。惟冀目前有
0325a07: 變，不樂天下太平。陛下約己已愛人，損上益下，則四民皆赤子，否則悉為寇
0325a08: 仇。
0325a09: （《明史》卷二百二十六《呂坤傳》5937）
0325a10: 
0325a11: 稅寺產
0325a12: （畢）自嚴擇其可者，先列上十二事，日增鹽引，議鼓鑄，括雜稅，核隱
0325a13: 田，稅寺產，核牙行，停修倉廒，止葺公署，南馬協濟，崇文鋪稅，京運撥兌，
0325a14: 板木折價。
0325a15: （《明史》卷二百五十六《畢自嚴傳》6610）
0325a16: 
0325a17: 沈迅請以天下僧人配尼姑
0325a18: 其年（崇禎十一年）冬，畿輔被兵。（沈）迅請於廣平、河間、定州、蠡
0325a19: 縣各設兵備一人。又請以天下僧人配尼姑，編入里甲，三丁抽一，可得兵
0325a20: 數十萬。他條奏甚多。章下兵部，嗣昌盛稱迅言可用，乃命為兵科給事
0325a21: 中。
0325a22: （《明史》卷二百六十七《守玫傳附沈迅傳》6881）
