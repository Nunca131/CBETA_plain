0234c16: 
0234c17: 
0234c18: 法華文句記卷第五上
0234c19: 
0234c20: 唐天台沙門湛然述
0234c21: 法華論云去。引論釋也。論有三文。初約三
0234c22: 乘。意令二乘與菩薩乘同得同有。於中先
0234c23: 引論。次論言下解釋論意。云次第者。與令
0234c24: 解釋次第不違。準論文意初以無上為
0234c25: 開。論文又云。佛知見者。如來能證如實知
0234c26: 彼義故。經文既云為令眾生。若唯佛證何以
0234c27: 乃云為令眾生。故非今釋義不可通。第二
0234c28: 句示同有無上。初論文但云二乘與佛法
0234c29: 身同等。故此釋中言三乘者。不獨菩薩。故
0235a01: 以菩薩合二乘釋即是三乘法身同佛。第
0235a02: 三句者令知無上。即是悟也。第四句者證
0235a03: 無上故。名為不退。證秖是得即入初住。論
0235a04: 意以前三句共令得入初住位也。初開者
0235a05: 指所知見為無上。次示此境同有次令悟
0235a06: 同有。次令入此境故云不退。既先約二乘
0235a07: 與菩薩同證。故知經意先在二乘。是故論
0235a08: 文不簡定性。況論云未熟即當熟也。當非
0235a09: 不故不得云無。次約菩薩者。驗知菩薩
0235a10: 與二須會。若不須會何故別立一釋同二
0235a11: 乘耶。釋初句中論無別釋。今云如前者。
0235a12: 與二乘人同得耳。鈍同二乘良有以也。故
0235a13: 知爾前非無上也。釋示中云菩薩有疑令
0235a14: 知如實。故知爾前挾疑非實。疑通會別理不
0235a15: 應然。若不被會豈知如實。況知如實仍
0235a16: 須修行。釋悟中云未發心令發菩提心。
0235a17: 若不發心不名菩薩。故知爾前得菩薩名
0235a18: 未發圓心。釋入中云已發心者令入法故。
0235a19: 故未發者或指藏通。已發之言多指別教。
0235a20: 別教知中雖似已發。不入證道故須令
0235a21: 入。佛知見言正簡於權。當知三教菩薩有
0235a22: 疑未發。未入真常。所以論文現令菩薩開
0235a23: 示悟入。而苦不許公違論文。第三約凡夫
0235a24: 釋中論亦不釋開句。今亦指同初文。故知
0235a25: 凡夫與三乘同。第二句雖釋。其言全與初
0235a26: 二乘中第二句同。至第三句方異前二釋。
0235a27: 故知凡夫與三乘人同。有法身佛性。故下
0235a28: 二句凡夫與三乘別者。以外道計常故。一
0235a29: 切眾生未知菩提故。既為凡夫別一番釋。
0235b01: 故知不得深位釋之故釋悟句云令覺悟。
0235b02: 入句令入菩提。當知凡夫不知不覺有
0235b03: 無上法。亦未曾發菩提之心。而皆云與三
0235b04: 乘同也故知三番人異義同。是故初句皆可
0235b05: 義同。次釋菩薩第二句中。云令知如實。如
0235b06: 實秖是法身異名。此亦言異義同。第三句對
0235b07: 二乘不知。故云令知。對菩薩已曾發心。令
0235b08: 更發心。對凡夫令異外道。亦令外道悟
0235b09: 故。此則義異意同。第四句中對二乘退大
0235b10: 云不退。對菩薩已發未入故。云入法對凡
0235b11: 夫未曾發故。直云大道。當知秖是一佛知
0235b12: 見。為令此等人異開同。故知舉三乘及以
0235b13: 凡夫。收機罄盡。咸曰眾生。凡收六界三乘
0235b14: 對實即十法界釋。若約所趣。唯一佛界即佛
0235b15: 界釋。三番義遍即約位釋。佛界對九復成離
0235b16: 合。況論釋四句與今位等四釋義同。論句
0235b17: 句釋者。論三釋中句句別釋。今於初釋乃離
0235b18: 為四。即成三番各有四釋。但舉二乘以例
0235b19: 餘故。亦是舉難況易。二乘難故。今初釋者
0235b20: 先屬對論文。初以證不退為四位釋者。即
0235b21: 論第四句。既云不退。即開示悟入皆念不退。
0235b22: 次明佛所證得為四智釋。即第一句。論云。
0235b23: 除一切智更無餘事。次以同義即第二句。
0235b24: 論云。二乘法身平等更無差別。若無觀心
0235b25: 云何知同。次以不知究竟處者。即第三句。
0235b26: 處是所通二乘不知。今為令知。知即是門。
0235b27: 門為能通。故作四門釋也。二乘既然菩薩
0235b28: 凡夫例皆如此。是則三類皆須圓教。教門以
0235b29: 為能通。入觀修智方能到位。知見佛境。若
0235c01: 作餘釋。為令之說徒施。佛之知見何在。故一
0235c02: 家釋義依經順論契行得理。佛出世意豈
0235c03: 不然乎。今釋佛意寧可乖耶。若深張地位
0235c04: 凡夫非冀。若除二障方明開者。則示等三
0235c05: 皆在佛地。此教尚非地前之分。何益凡小
0235c06: 者耶。言云云者。應須委明橫豎釋意。以
0235c07: 申橫豎用論文故。故論三釋中一一豎釋。
0235c08: 今一一釋中句句橫豎。令論四句亦成橫豎。
0235c09: 雖有橫豎意在不二。次今釋下今文正釋。
0235c10: 先略對古今。次若無量下明用今意。引文
0235c11: 釋成以論廢立。初意者。今古相對即略中廣。
0235c12: 初言廣者。語少意含。既顯實已須知諸法
0235c13: 無不皆實。若今十妙乃名處中。但其名中
0235c14: 而義則廣。消顯實文似如難用。故且和舊
0235c15: 以存四一。即極略也。次用今意者。廣則心
0235c16: 塵行法人理無非一實。於解釋門太成通
0235c17: 漫。秖可覽照故云可知。若作下述今十妙。
0235c18: 雖不消句對義非無。故先引經對十令
0235c19: 見。問。何故經文不依十妙。雜亂耶。答。理
0235c20: 智等六經已次第。但後四文雖似前後不
0235c21: 無深致。何者。若有感應即有眷屬。眷屬取
0235c22: 悟通以發之。見通獲益良由說法。依玄次
0235c23: 第自是一途。六不可越經文灼然。初云非
0235c24: 思量等對理一者。所思故也。唯有諸佛等
0235c25: 對智一者。能知故也。唯以等文義既具三。
0235c26: 理須分別。文雖具三語意在於一大家事。
0235c27: 事即因果故云義便。乃為行一。又智能照
0235c28: 境方達境大。故大名智。以事為行。有其
0235c29: 二意。自行化他俱名事故。今化他故是佛出
0236a01: 世之大事也。應知初分別釋用前分字解
0236a02: 意。次逐義便用前總釋。前雖二釋總釋易
0236a03: 見。故今用之。次知見者下。意取經文從欲
0236a04: 令去為位一。文中但云知見者。以經文一
0236a05: 一句中皆云知見。即能知見已屬智行。所見
0236a06: 諦理已屬理一。雖不分於知見淺深。乃以
0236a07: 開等對位各別。故屬位一。次又取結文對
0236a08: 三法一。重取前文攬意而說。故云又也。又
0236a09: 取諸句下出現之言。為感應一。四句皆同隨
0236a10: 義故別。無非感應。餘四可知。經文等者。
0236a11: 明廢立意。雖消文不用義理非無。是故三
0236a12: 中存而用略。從若略下欲用舊略。復論去
0236a13: 取簡義存數故也於中先簡。次存。初廢果
0236a14: 立理。舊以四句同是果一。雖以果為理名
0236a15: 不別彰故須破之而別立理故依道理無
0236a16: 理屬魔。既句句中皆云知見。故所知見豈
0236a17: 非理一。次廢因立行者。行之始終即是因
0236a18: 果。但點行一即收二義。雖廢果稱乃在
0236a19: 行終。但加理一為教等本故。使理名通開
0236a20: 等四義順故也。次人一下存其二也。次正
0236a21: 釋者。先明來意云且從略。對十等說故名
0236a22: 為略。十等仍存故云且也。先釋理一自為
0236a23: 四義。今又為三。先標列。次正釋。三所以下
0236a24: 結要歸宗。正釋中初約四位者。即眼智所
0236a25: 階。於中分八以出文相。初標如文。次諦境
0236a26: 下以所依能用顯於所涉。同述來意。然此
0236a27: 四一準下消文皆有兩向。並從一邊。左右
0236a28: 互攝以別四一。故四相望尚各具四。況兩向
0236a29: 耶。何者。如所知為理則能知屬智。能稟是
0236b01: 人能詮是教。今文具二故且從理。故云理
0236b02: 一。今顯此理。理不獨顯以智門觀三。歷所
0236b03: 涉位共方顯理。乃是將人教行三。歷位
0236b04: 取理觀心人也。四門教也。四智行也。三種相
0236b05: 由破惑入位階於至理。若爾後三相成亦
0236b06: 應可爾。是故今初舉所依諦不能自顯。智
0236b07: 是能用。由之見理故云乃能。三二智下簡
0236b08: 能用進否。二智四眼否也。種智佛眼進也。雖
0236b09: 體相即顯勝須分。四經云下。約位引文釋
0236b10: 其所以。眾生義兼佛果唯極。極果知見令物
0236b11: 即得。故異前經。五三教下約教判意。古今
0236b12: 諸師釋佛知見。約為眾生其理不顯。自非
0236b13: 今見委出妙境眾生心佛一體無差。豈知眾
0236b14: 生有佛知見。故約教判其理宛然。於中先
0236b15: 出能知見人。又分得下明眾生開。局於初
0236b16: 住方名開也。六故寄下結意。並是證佛知
0236b17: 見位也。七如瑞下明所表。定慧之後尋雨
0236b18: 四華。可表同歸經於四位。華皆散佛至果
0236b19: 不虛。又散大眾乘位之人。八開者下正釋
0236b20: 中二。初正釋。次然圓道下融通。初釋開中二。
0236b21: 初略對。次何者下正釋。於中又五。初明位
0236b22: 障。通惑謂見思。別惑謂無明。通別兩惑同
0236b23: 在一念。念體即是。是體非理。是事非是。是
0236b24: 非一如同體為障。二惑叵分故云難可了
0236b25: 知。次初心下明依障之位者。隨喜之前初
0236b26: 心圓信。名字位也。圓受五品位也。圓伏六根
0236b27: 位也。將此凡心即為伏斷。故云能也。伏通
0236b28: 信受信必在初。不同世人初心即佛。三內
0236b29: 加下明加行除障。有法譬合。由此行故得
0236c01: 入初住。合云緣修者。即指住前。問。若入
0236c02: 初住方名開者。當知此經凡夫絕分。何故
0236c03: 不許他從高位。何故論文云為凡夫。答。四
0236c04: 釋之中約智約位。唯聖方開。約觀約門乃
0236c05: 通名字。況為令之語令凡入聖。結緣之益
0236c06: 準此可知。所以四釋方顯今意。不妨高位
0236c07: 不棄凡夫。四引證除位。入理之言義通深
0236c08: 淺。從初立稱故且云住。五住於下結所表
0236c09: 以立名。次釋示中三。先明破障體顯。次明
0236c10: 顯體具德。三結位名。準義亦應如入十
0236c11: 住。一者文略。二者已入無功用道。下去亦然。
0236c12: 次釋悟中四。先明障除行成。次事理下明
0236c13: 體德遍收。三引證。四結名。次釋入中五。略
0236c14: 無障除準上合有。但連牒前文。故但云
0236c15: 體。次自在下歎體德也。三自在流入下歎
0236c16: 行滿也。四引證。五結位。於釋悟入並引
0236c17: 攝大乘者。借別成圓。故釋悟中云理量不
0236c18: 二。釋入中云理量自在。當知別中無此事
0236c19: 也。若爾前釋住中引仁王。云入理名住者。
0236c20: 準例借別。亦可十住如理十行如量。量即理
0236c21: 故名住。理即量故名行。融通者。為借別故。
0236c22: 故須融通。於中為四。初正融通。即無復淺
0236c23: 深。次但如理下明淺深所以。三引證中先引。
0236c24: 次釋。四舉譬中有開有合。先開中云朔望
0236c25: 者。朔明也。謂月初明。望謂相望。即圓滿時
0236c26: 日月相望。月非朔望寄於朔望。則有虧盈。
0236c27: 合文可見。言云云者。須引大經月愛喻
0236c28: 也。次約四智中初辯異者。秖是圓位能契
0236c29: 之智。言不如者。不同也簡異於遍。彼般若
0237a01: 中通三教故。故名為通。今不依之。唯一圓
0237a02: 道故云不如。如字平呼。次正釋者。先約位
0237a03: 中已略明行相。此中重明但直述而已。有釋
0237a04: 有結釋中二。初正釋。次又道慧下重以攝大
0237a05: 乘意消之。令可見故。初文者。慧因智果各
0237a06: 通總別。因果之上各加種者。故得別名。各
0237a07: 加一切故受果稱。初言道者。故受因稱。慧
0237a08: 之與智一往且然。若依諸經未必全爾。具
0237a09: 如止觀第三記。次此亦下結文意。亦是融通。
0237a10: 言結意者。既屬圓智故理量相即。非因果
0237a11: 總別而因果總別。前文雖有如理等言非
0237a12: 文正意。今釋四智正應用之。但須融通
0237a13: 耳。如彼俗境數量如於實理契之。各云如
0237a14: 者各稱境也。然一一位各具二智不二雙入。
0237a15: 且寄四位四名便故。不別而別初後理同。
0237a16: 次約門者。門既是教理應先列。今在此者
0237a17: 各有其意。若專釋此四。則先教次觀後方智
0237a18: 位。此中釋理四皆能詮。於四法中親者先
0237a19: 列。具如下文逆順生起。以親先故。故先位
0237a20: 智次及教觀。於位智中位為所涉智為能
0237a21: 證。則所親能故先位次智。於教觀中非教
0237a22: 不觀。故教前觀後。於中亦先正釋。次融通。
0237a23: 初云橫者。初心所稟教法具四。以法相望
0237a24: 無復優劣。故名為橫。應知位智多約於豎。
0237a25: 約觀乃成非橫非豎。通論並是約非橫豎。以
0237a26: 論橫豎。觀門亦有淺深故也。教四相望似
0237a27: 亦淺深。於中初釋。次能通下以理攝教。攝
0237a28: 即融也。故門門中皆通智位。從淺至深以
0237a29: 歷有等。皆通於觀以至於住。故門成橫。雖
0237b01: 對開等但明有等義同開等。非對深淺約
0237b02: 位開等。又一一門中皆云一切者。本顯互
0237b03: 通互具故也。猶恐不了。故下更以理性融
0237b04: 之。次觀心釋。且語大略以消開等。委論觀
0237b05: 法具如止觀。觀本無障不須融通。所以前
0237b06: 之三釋初不述理。故一一釋文後融通。並是
0237b07: 附理。理是文義正意故也。觀親依理。是故
0237b08: 初論三諦之理。是為下結歸也。結於三觀
0237b09: 以歸開等。次所以下逆順生起者。初明所
0237b10: 由於能。次明能顯於所。總而言之。結撮四
0237b11: 釋以歸理二。既知四釋並釋開等。應知開
0237b12: 等一一四重。況復四文親互攝能所映顯。
0237b13: 此乃教行人三寄理以辯。理既如是餘三例
0237b14: 然。故知今家似借論文。而冥符論旨。昔方
0237b15: 便教等者。別初地已去以分四義。即初地為
0237b16: 開。從二至六為示七八為悟第十為入。而
0237b17: 帶地前非佛知見。故別知見不可即為眾
0237b18: 生開之。既依別義。亦可通取三賢十地次
0237b19: 第對之。或準古師。如前諸釋判八恒中後
0237b20: 四恒是故別知見信經劫數。頗到故也。通
0237b21: 教見地開。薄地示。離欲悟。已辦入。三藏教中
0237b22: 若約二乘準通教說。若約菩薩。則初祇為
0237b23: 開二祇為示。第三為悟百劫為入。若兼聖
0237b24: 位則以第三百劫為悟。三十四心斷結為
0237b25: 入。此之二教始終不明佛知見也。以當教
0237b26: 不說是故云無不可將婆沙四階般若三
0237b27: 共瓔珞次第。能消法華佛之知見。故知知見
0237b28: 開示等名。名可通用。佛之一字唯局此經。若
0237b29: 其欲以佛義通用。則以當教發心皆求當
0237c01: 教佛果。故使開等亦得云佛。而須簡部簡
0237c02: 教而已。釋人一中言但化菩薩者。據佛意
0237c03: 說。窮子自謂準次第論。今從開說故云人
0237c04: 一。教行準知。行一中光宅為教一者。約今
0237c05: 判文與光宅不同。非立名也光宅立名多
0237c06: 同舊師。為圓故諸即是一事者。所作名諸
0237c07: 一是所為。一秖是圓即是一家之諸諸無不
0237c08: 一故也。亦可等者。兩向釋也。約教主者。諸
0237c09: 有所作常為六字。以明說意。意在所為故
0237c10: 云一。一家之事故云事。指所作為事。故
0237c11: 云教化。若就行下牒約行釋。準前初意。若
0237c12: 準前文既以智為行。至今釋行應具指
0237c13: 四智。若不爾者用是行為。教指四門此亦
0237c14: 如是。能稟之人還修前觀。下二準此。釋理
0237c15: 具列良由此也。然四句下今家一一兩向釋
0237c16: 之。若論義有兩向。且依今文。古亦無妨。
0237c17: 約經文勢所歸須依今釋。文勢雖爾。若以
0237c18: 義兼皆具四義。從但以下釋教一。於中先
0237c19: 正明教一。次自別教下明教一中所無。先
0237c20: 示正釋。次破三師。破中光宅尚亦知無四
0237c21: 階菩薩。但光宅指昔不明。故玄文有破。此
0237c22: 云偏行尚該通別。但由光宅猶尚不語通
0237c23: 乘是權。故須破之。況今復以菩薩而為第
0237c24: 三。其第二師同於光宅。亦知廢偏菩薩。但
0237c25: 列三名望於光宅。顛倒異耳。若作下通破
0237c26: 二師。亦但成破三藏菩薩。未涉通別故未
0237c27: 全當。第三師同於嘉祥。嘉祥尚然。故並不
0237c28: 知三乘共位。及瓔珞等次第行者。是方便菩
0237c29: 薩。若不爾者。何故大瓔珞第九。三道品中慧
0238a01: 品中慧眼菩薩問佛云。云何三乘。佛言。菩薩
0238a02: 乘者。復有三種。謂菩薩大乘菩薩支佛菩薩
0238a03: 聲聞。支佛亦三。謂支佛大乘支佛支佛支佛
0238a04: 聲聞。聲聞亦三。謂聲聞大乘聲聞支佛聲聞
0238a05: 聲聞。故知菩薩三者別菩薩也。如大經中釋
0238a06: 別五味。亦寄三乘判菩薩位。支佛三者通
0238a07: 三乘也。聲聞三者三藏三乘。又第八云。慧眼
0238a08: 菩薩曰。復有定意名無盡門。超過三乘成
0238a09: 菩薩號。既超三乘乃是超前三種三乘。不
0238a10: 可獨云超第三乘。經又不云超二三乘。
0238a11: 豈非圓教菩薩乘耶。若爾下破中有四。先
0238a12: 破所存三藏菩薩。尚存三藏必存通別。次
0238a13: 何處下破其列名。三若依下縱難。四若如下
0238a14: 結難。今言下正釋中無有餘乘等者。既云無
0238a15: 有餘乘。又云若二若三。當知無餘之外復
0238a16: 無二三。言餘乘者。指華嚴中別教乘也。既
0238a17: 識三味鹿苑可知。即同方等所對中小。故
0238a18: 今文中但況出鹿苑。故云況三藏三耶。若不
0238a19: 作此釋如何能顯經部之妙異他經耶。他
0238a20: 既不以教部消經。故知教部妙義難顯。三
0238a21: 世佛章各明教行者。文中各云是法皆為一
0238a22: 佛乘故。是教一文也。是諸眾生下即行一文
0238a23: 也。後總論者。下三世佛章末總云。舍利弗是
0238a24: 諸佛但教化菩薩人一也。欲以已下理一也。
0238a25: 居三世後名之為總。若當章等者。眾生即
0238a26: 人一。種智所知即理一。然約種智之眾生方
0238a27: 名行一。故此各明不及下合。又諸佛章中
0238a28: 文已具故。為避繁文。故三世中二別二含。
0238a29: 瓔珞十三九世者恐誤。文在十一。彼經淨居
0238b01: 天子問佛。今有過去諸佛及十方佛。我亦不
0238b02: 疑。云何有未來諸佛耶。佛言。汝為問過去
0238b03: 三世。為問未來三世現在三世。天子曰。不
0238b04: 問過現。唯問未來。佛言。有二因緣有未
0238b05: 來佛。一者過去諸佛以慈悲心。入未來世。
0238b06: 二者未來菩薩成佛。今文依彼佛答天子文
0238b07: 也。皆悉當世前後相望。自有三世。故佛以
0238b08: 三種三世。以問天子。故知即有九世義也。
0238b09: 若華嚴經更加三世說平等句。合為十句。問。
0238b10: 華嚴何故更說平等。答。一者華嚴法相至十。
0238b11: 令數圓故。二者欲明三世難思。令理滿
0238b12: 故。故須第十。又華嚴明非但九世及以平
0238b13: 等。而云十種三世。故知前九一一三世。以
0238b14: 彼欲明九三秖是九世。九世秖是三世三世
0238b15: 秖是剎那。剎那剎那皆盡過未。此乃長短相
0238b16: 攝。今未論之。且約三九相望以論。為引
0238b17: 同故。三世若同十方即同。則塵剎皆同。讀者
0238b18: 但云剎說眾生說。而不思剎及眾生皆為
0238b19: 能說所被者誰。良由不思眾生剎性。若得
0238b20: 此意彼此互明。兩則指上兩則指下者。五
0238b21: 佛章門皆須具六。總佛章中但有其四闕
0238b22: 第五六。釋迦章中唯闕第一。中間三世佛但
0238b23: 各有二。兩指總佛即初二意。兩指釋迦即
0238b24: 後二意。然三世章顯實皆云是法。及釋迦章
0238b25: 如此兩字。並指權是實故名顯實。何者。在
0238b26: 昔施權尚無權名。何況有實。故今開權。權
0238b27: 即是實。故云是法皆為佛乘。故知述其施權
0238b28: 意在開也。過去佛章於顯實中。言兼得人
0238b29: 一者。亦應兼理。以上兼字貫之於下。以
0238c01: 兼非正。故上文云不及總文顯也。未現亦
0238c02: 然。現在佛章從初即是開權顯實。經舍利
0238c03: 弗是諸佛下即當總文。故前料簡中云。三世
0238c04: 佛章各明教行。後總明人理。準此應先開
0238c05: 章云先別次總。所以不先開者。下總文中
0238c06: 既無開權之總。唯有顯實一文。故對三世
0238c07: 各有權實。總別不便故也。故合在現佛章
0238c08: 中共成文足。故云文具也。若爾。何不秖合
0238c09: 著現佛章中為四一文。而用為總耶。以經
0238c10: 文初自云舍利弗是諸佛等。故知是總。經知
0238c11: 諸眾生至方便力而為說法。即感應相對也。
0238c12: 知諸眾生去感也。種種因緣去應也。經種種
0238c13: 欲等者。但諸眾生過現未來根欲性三為感
0238c14: 佛機。經中唯有欲性二種。若有此二必有
0238c15: 於根。故加根對釋。深心所著即是根者。宿種
0238c16: 難轉隨習不捨。名為所著。在方便教故習
0238c17: 者名著。何者。根以能生為義。由過習種
0238c18: 成於現欲。欲以取境為能以能取於五乘
0238c19: 教故。習欲成性故性望欲性名未來。未來
0238c20: 望今名為本性。上已說至施權者。據理先
0238c21: 明隱實之權即是所開。既已明開即知曾施
0238c22: 無不真實。但恐不了所施之意。故先明其
0238c23: 意。次釋五濁。故初文云秖為五濁等故。故
0238c24: 云於一佛乘等。尚無帶二等者。欲明施權
0238c25: 先以實況。今一實中尚無般若帶二方等帶
0238c26: 三。況有鹿苑單三單五。縱加人天仍屬鹿
0238c27: 苑。有人云。單五三藏單三通教。此不應理
0238c28: 通無別部。已在般若方等中明。有疏本云。
0238c29: 無二者。無別教及別入通之二。無三者。無
0239a01: 通教及別圓入通之三。後文自有此釋不須
0239a02: 安此。今且依此。若無下文此釋無妨。別
0239a03: 圓入通亦在方等般若中明。秖緣彼有通
0239a04: 別。故有相入之文。然單論之與相入不無
0239a05: 小異。故不依之。如是者體相也者。濁體及
0239a06: 相不可具頒。但略云如是。經雖不具疏文
0239a07: 略述。於中先明其體。故云劫濁無別體等。
0239a08: 還指釋文共為體相。下所引文是也。云慳
0239a09: 貪等。即見修二濁。又不善之言通於見修。唯
0239a10: 有命濁經文不釋。既有眾生等三命必有
0239a11: 故劫是長時等者。至八十也。劫者時也。諸
0239a12: 釋甚廣於今非要故但略論。言短時者。如
0239a13: 俱舍中立三極少。謂色名時。色極少者。即極
0239a14: 微是。論云。極微微金水。兔羊牛隙塵。蟣蝨麥
0239a15: 指節後後增七倍。二十四指肘。四肘為弓量。
0239a16: 五百俱盧舍。此八緰繕那。名極少者。即一字
0239a17: 是。論云。一字為名者為名極少。二字為名
0239a18: 亦名名身。三字已去為多名身。四字為句四
0239a19: 句為偈等。時極少者。即一剎那。論云。百二
0239a20: 十剎那為怛剎那量。臘縛此六十。此三十須
0239a21: 臾。此三十晝夜。三十晝夜月。十二月為年。
0239a22: 眾生濁至假名者。見慢是因果報是果。由
0239a23: 見慢故招生死果。攬因成果故云攬見慢
0239a24: 等也。果上又起見慢二濁。見慢秖是略舉
0239a25: 見修二道之體。次相中先釋劫相。云四濁等
0239a26: 者。空成壞三而無劫濁。於住劫中準悲華
0239a27: 經八萬至三萬亦未有濁。至二萬歲為
0239a28: 五濁始。廣明劫義淺近易知。出經論文不
0239a29: 繁具錄。僅須知耳。四濁增聚故小劫名濁。
0239b01: 此總標也。由四濁聚小三災起。次瞋恚下
0239b02: 明小災由由煩惱盛。次三災起下明由三
0239b03: 小故。四濁增。煩惱倍隆明由劫濁煩惱隆
0239b04: 熾。次諸見下明由劫煩惱故。見濁熾盛。次
0239b05: 弊下明由前三故。眾生濁。弊色心惡
0239b06: 五陰也。攬此惡陰成惡眾生。眾生假名也。
0239b07: 故云惡名穢稱。表質示德曰名。美響外彰
0239b08: 曰稱。今攬惡為質惡響外彰。是故唯表
0239b09: 惡名穢稱。摧年去由四濁故命濁。積年成
0239b10: 壽年摧壽減。年壽相逼故曰命濁。眾濁下總
0239b11: 結。如水下舉譬。由奔故昏昏秖是濁。總譬
0239b12: 劫濁。劫濁在故餘四即濁。故以風等譬餘
0239b13: 四濁。故風波等以譬見慢。魚龍者。以譬眾
0239b14: 生。無憀賴者。眾生不安正是濁相。由三濁
0239b15: 故令命短促。如由風鼓令水奔昏。龍魚不
0239b16: 泰。時使之然者。重以劫濁結也。如劫初等
0239b17: 者。更出四濁在劫濁時。亦是有濁之由雖
0239b18: 復四濁同在濁時。四與濁時更互相濁光
0239b19: 音等者。且寄火後。火災但壞初禪故也故
0239b20: 初成時此天初下。即第二禪初天故初下人
0239b21: 間身有光明。猶能飛行。無男女根無所食
0239b22: 噉。如是乃至林藤地膚至粳米等。男女根
0239b23: 生。具如阿泥樓馱中說。俱舍劫章中明。地是
0239b24: 惡緣從緣而說。故云使然。如忉利等者。亦
0239b25: 是舉例更顯地生欲惡故也。帝釋城外有
0239b26: 四園苑。謂眾車雜喜。諸天欲戰從
0239b27: 園出諸戰具。須車出車苑。若歡喜園入中
0239b28: 生喜。欲界生欲亦復如是。次煩惱去。復於
0239b29: 總中以辯四別。先明煩惱具列五鈍。各舉
0239c01: 一喻可以思知。虺蚖應用下字。撓字。說
0239c02: 文撓擾也。囂此非所用。應作嚚。次見濁者
0239c03: 下釋見濁。但別舉二見餘依大品十六知
0239c04: 見等。二見攝諸見盡。況復十六及六十二耶。
0239c05: 無人謂有人身見也。有道謂無道邪見也。
0239c06: 又應反此句云。無道謂有道戒取也。所
0239c07: 通非勝即見取也。偏執有無即邊見也。十
0239c08: 六知見具如法界次第。六十二見有三不同。
0239c09: 若作三世五陰各計四句。謂過去如去等。現
0239c10: 在常無常等。未來邊無邊等。并斷常二為六
0239c11: 十二。秖是有無二見屬邊見邪見所攝。若色
0239c12: 大我小等四以四歷五陰。三世六十并有無
0239c13: 二。此但身邊所攝。若本劫本見等六十二。則
0239c14: 斷常邊邪戒取等攝。若作五陰各計我所。一
0239c15: 一我所各各有三。謂瓔珞僮僕窟宅等四陰
0239c16: 十二并我十三。五陰互論即六十五。此但在
0239c17: 我及以我所。若婆沙使揵度中歷十二入十
0239c18: 八界。一一有六十五。乃至無色亦然。無色界
0239c19: 中但隨義減色。總此諸見遍一切處及一切
0239c20: 法。故云羅網及稠林等。次眾生濁中二。釋
0239c21: 結。釋中二重法譬。兩法謂前明假名。次明
0239c22: 流轉。譬中二處俱譬假名。以二處法俱假
0239c23: 名故。次命濁中三。法譬合。次第者。生起前
0239c24: 後耳。料簡中初問者今文假設。今經由濁故
0239c25: 不得說大。且先施小即濁唯障大。若障於
0239c26: 大說華嚴時。何以不障。然五濁中劫自屬
0239c27: 時。不可令佛不生減劫。若生減劫即大
0239c28: 小不障。命隨報法亦不可除。佛亦示生短
0239c29: 壽故也。指煩惱見名未除濁。如華嚴中
0240a01: 許有凡眾聞華嚴經。是故五濁不障於
0240a02: 大。既不障大。何不漸初即說佛乘而設小
0240a03: 耶。而兼帶耶。答。四句分別者。以根對土障
0240a04: 俱不障。但輕重不同。以土對根利鈍以
0240a05: 成四句。初一句用答華嚴後一句答漸初
0240a06: 不說大意。中間兩句明土別耳。即初後俱
0240a07: 不障大。但由利鈍初後不同。根鈍障重故
0240a08: 初說小。云濁能障。故約四句皆不障大。
0240a09: 故障大之問一往云耳。問。五濁障小不者。既
0240a10: 不障大為障小不。前文雖云小能治濁故
0240a11: 不障小。對向四句俱不障大。則是大小一
0240a12: 切不障。何以五濁得名為障。故對小更問
0240a13: 若障小者。應一切不聞。若不障者應一切
0240a14: 俱聞。何故初轉。但為五人。答。中亦開四句。
0240a15: 至第四句方乃為障。但是對根根鈍成障。
0240a16: 舊計直云五濁並為大小障者。其理大違。
0240a17: 故初為五人及身子等屬初句也。今舉央
0240a18: 掘盤特為二句者。則一切聲聞除此二例。
0240a19: 並上根攝。問。前第四句以身子為遮重。何故
0240a20: 此中以身子為遮輕。答。望大故重望小故
0240a21: 輕。問自有等者。初四句答華嚴問。因答出
0240a22: 身子聞法華經。後之四句唯小義當鹿苑。
0240a23: 為欲簡出諸部大乘。是故更問。兩處不攝。
0240a24: 為根利鈍為障不障。答中云此就四教者。
0240a25: 以方等般若中聞大小者是也。既其於彼
0240a26: 不能得入。待至二酥望前為鈍。但以待
0240a27: 時名為鈍耳。望前雖鈍於此得入自判利
0240a28: 鈍。於四門中以後後門勝前前故。故四
0240a29: 門中以第四門移著前者。欲對四根勝者
0240b01: 居首。當知此中大小與前兩四句中大小
0240b02: 不殊。初四句中中間二句。別在淨土今皆此
0240b03: 土。言云云者。一一根意對一一門說其所
0240b04: 以。問。前何故云根鈍遮重不聞於小。此中乃
0240b05: 云聞於有門。答。在前不入於今方入。大小
0240b06: 根性熟時不同。故知不問有障無障悉皆
0240b07: 得入。但以障之輕重用對根之利鈍及時不
0240b08: 同耳。若都不聞大小者。不問有障無障
0240b09: 此土無機。今世未熟非四句收。四門不攝。
0240b10: 此中正用大論二十四釋十力中文。至第
0240b11: 四力云。世尊以是智力。善知眾生上中下
0240b12: 根。若信進等五及根遮等四。論唯約小今通
0240b13: 大乘。故知障與不障。貴在有根有乘種耳。
0240b14: 障由破戒具如乘戒四句分別。以對五時
0240b15: 四教三品。諸門分別注云云者。良由此也。
0240b16: 細推之言恐遺落耳。問五濁一往等者。準
0240b17: 初兩重四句則大小俱不為障。今從大根
0240b18: 有障初不聞法華者為問。即初四句中第
0240b19: 四句人也。前三不障唯第四障。言非盡理
0240b20: 故云一往。答中意者具用前文第四句意。初
0240b21: 障重也。次若聞下根鈍也。佛尚未說。舊醫說
0240b22: 於常我等名。順其計謂無常等名。能治於
0240b23: 濁。故唯障大而不障小。如一種機緣五濁
0240b24: 未除不堪聞大。至鹿苑中以小治濁後
0240b25: 方聞大。所以見若不除不堪聞常。計陰為
0240b26: 德即四念處所治者是。騃亦癡也。故責舊醫
0240b27: 專用邪常。為不知乳。不識藥也。不知病
0240b28: 等不識病也。不知開等不知授藥法也。
0240b29: 不曉此三無客醫之術。二常不同如乳好
0240c01: 惡。見惑輕重名曰根源。先斷後用故曰開
0240c02: 遮。餌者。食也。食時異故。唯計常樂之名故
0240c03: 云不知好惡。說我增於邪習故云不識
0240c04: 根源。不了說常時異。故云不解開遮。故
0240c05: 經云。若佛世尊先說常者。受化之徒。當言
0240c06: 此法同彼外道。故云若但讚等。兩醫具如
0240c07: 止觀第三記。
0240c08: 法華文句記卷第五上
0240c09: 
0240c10: 
0240c11: 法華文句記卷第五中
0240c12: 
0240c13: 唐天台沙門湛然述
0240c14: 次約五濁論四悉中。劫命對世界者。劫命
0240c15: 秖是依正二報即世界也。眾生即是所為之
0240c16: 人。見是能計見者。與眾生同。由此二故
0240c17: 有所為機。則見滅善生。煩惱是對治者。如
0240c18: 五停中具治三毒。正用小乘能治濁。故屬
0240c19: 第三悉。亦準論意以第一義用對衍門。此
0240c20: 四悉門通酬五濁障大不障小之問也。以
0240c21: 四悉文所被多故著料簡門首。從若論因果
0240c22: 下。更以多門分別五濁。初是因果門也。二
0240c23: 因謂煩惱及見。餘三是果義兼依正。次一人
0240c24: 下人法門。人謂眾生。法即餘四。與生相對
0240c25: 故皆成法。並是生家之所計。四法下法時門。
0240c26: 應云四法一時文闕略也。時即劫也。餘四
0240c27: 屬法。若對時說生亦屬法。二報障下三障
0240c28: 門。二報者。即眾生命。二煩惱者。見亦通得
0240c29: 名煩惱故。業在其間者。煩惱潤業業能招
0241a01: 報。故云其間。眾生下中論三假門。相待可
0241a02: 知者。即劫煩惱見也。劫即長短相待。煩惱違
0241a03: 順等相待。見即有無等相待。若通論者。各具
0241a04: 三假。依正二報莫不皆從三假而成。今從
0241a05: 分別且別說也。故別對之。眾生下大論三假
0241a06: 施設門。眾生和合受眾生名。命等並是眾生
0241a07: 計法。又有所計假名對眾生名。故云名通
0241a08: 兩處。委釋具如止觀第五記。煩惱下凡聖門。
0241a09: 煩惱在凡者。謂諸凡夫定有故耳。然見必在
0241a10: 凡煩惱通聖。如具縛聖者及羅漢向。言三
0241a11: 通者。劫減有佛劫增唯凡。又減則有佛增
0241a12: 通餘聖。又增與減各通有無。以大小乘不
0241a13: 同故也。豈華藏淨滿待劫減耶。常在靈山此
0241a14: 之謂也。眾生之名具通凡聖。命有凡聖報
0241a15: 命不同。命短下長短門。一劫之中數數生故。
0241a16: 故長短別。此乃約人及以欲天見佛處說。若
0241a17: 論初禪即劫命等。二禪已去劫短命長。乃至
0241a18: 無色準說可知。三通長短者。煩惱在凡故
0241a19: 長。在聖故短。諸見在餘凡夫故長。在利根
0241a20: 外道故短亦可在餘凡夫故短。在鈍根外
0241a21: 道故長。亦可在小故短。一生斷故在大故
0241a22: 長留惑潤生入生死故。又見前盡為短煩
0241a23: 惱後盡為長。今分別濁入生死者。不名
0241a24: 為濁眾生準說。劫但下帶不帶門。命是不相
0241a25: 應行法。須帶陰法論長短時。餘並屬法非
0241a26: 不帶時。非親帶故但在於法。劫通下內外
0241a27: 門。大劫害器故名為外。小劫害人故名為
0241a28: 內。或可四濁聚時時通內外。三小下害不害
0241a29: 門。物即外器。大劫起時人已上生。隨三不同
0241b01: 生三禪處。小劫下五道三界門。準應別論
0241b02: 三五相參。故合明之。通色如前。言命通
0241b03: 者。亦應云餘四通於三界五道。命通具如
0241b04: 俱舍中明。五道壽別人間五十年等。亦應云
0241b05: 通於四生。四生各有長短故也。劫是下共
0241b06: 別門。次小劫下通別門。從八萬下釋大小劫。
0241b07: 言正三毒者。他方淨土如阿國。亦有女
0241b08: 人無邪欲故。舉一準餘諸可例識。廣歷
0241b09: 諸土分別不同。故注云云。敦真者。敦實得
0241b10: 者故斥言非。上慢亦然。終無實得而不信
0241b11: 者。嗣亦繼也。身尚無量者。小乘教中不說
0241b12: 更有界外生處。有計變易在界內者。亦名
0241b13: 生處。大乘教中既其變易生處多故。故云無
0241b14: 量。此述逼意。言中但云名增上慢。意指羅
0241b15: 漢。若實得者豈有不發大心者耶。乃以大
0241b16: 乘密而斥之。若謂究竟應變易盡。若未盡
0241b17: 者何以不信。值遇餘佛者。初文以有餘土佛。
0241b18: 名為餘佛。羅漢受先世身者。酬先業故名
0241b19: 先世身。煩惱果故。故須必滅。若煩惱所惑能
0241b20: 不滅者。有於因果不同之過。縱云邊際定
0241b21: 力持令不滅。今問邊定為大為少。若其小
0241b22: 者小無變易之名。亦無永常之說。若言大
0241b23: 者。大邊除名唯在等覺。豈得記之後即等覺
0241b24: 耶。若大入小定顯大無定用。有引羅云等
0241b25: 此不應爾。但佛滅後諸阿羅漢隱顯不同。
0241b26: 皆隨機緣。況本大菩薩。此是大論龍樹菩薩
0241b27: 假施此問。欲準大教具委答之故也。故答
0241b28: 文中云不生三界。況論還引法華證之。故
0241b29: 知博地之言無教可準。餘國之義出自他
0241c01: 人。故古人云。學不師安義不中難。故此法
0241c02: 華非茲不了。又若變易不出界者。而生五
0241c03: 道之言。入生死之說驚入火宅之喻。非涅
0241c04: 槃一日之文。便為虛構。南岳下三釋並是南
0241c05: 岳釋也。次釋中云羅漢若修念佛三昧等
0241c06: 者。若言念十方佛則已發大心。若唯念釋
0241c07: 尊乃因小感大。亦是機發使之然耳。然小
0241c08: 乘之中諸部不同。亦有信有十方佛者。即
0241c09: 小乘人修第四禪邊際定力。見十方佛等。
0241c10: 念佛觀成感佛為說。第三舉凡夫者舉凡
0241c11: 夫況聖耳。是故羅漢必無不聞之理。瑤師
0241c12: 意云。實得羅漢無不信者。不須餘佛遇
0241c13: 餘佛者。則指凡夫。南岳豈不知凡夫於佛
0241c14: 滅後能生信耶。故值餘佛必指羅漢。故淨
0241c15: 名云。凡夫有反復而聲聞無也。故知聲聞難
0241c16: 迴而須商議。凡夫易受何須引例。有人云
0241c17: 至必然者。意破瑤師。立不信者義亦不
0241c18: 然。執心牢固必在昔教。不應證今滅後之
0241c19: 文。此師又引身子於法華初聞略開之文
0241c20: 以證滅後羅漢不受之語。意云值佛羅漢
0241c21: 尚疑是魔。況佛滅後寧肯信受。今則不然。
0241c22: 佛預敦逼無不信者。故於滅後執經權說。
0241c23: 義容可爾。云云者。應廣明羅漢及以凡夫
0241c24: 信不信意。以破此師及以瑤師。此直是異解
0241c25: 等九字。恐須作白字書之。指前兩師亦
0241c26: 非全失。但未全順經意故耳。不能全破
0241c27: 故云異解若論瑤師見違經文。經云羅漢
0241c28: 遇餘佛生信而云不須。經意云除佛滅
0241c29: 後者。欲顯四依通經功能。而瑤不以四依。
0242a01: 為餘佛。謂羅漢三根聞與不聞。並不假從
0242a02: 四依邊聞者深不可也。又以凡夫為況者。
0242a03: 此則可爾。但須云遇四依耳。後師意云。凡
0242a04: 夫易羅漢難。此亦違經決了之語。故云不
0242a05: 用此義。次釋偈頌。上慢等三四眾通有者。
0242a06: 又凡夫上慢有五不同。謂四善根及以四果。
0242a07: 通義易知且後別說從多分故。故經云比
0242a08: 丘等四有此三失。於三別中仍從拂席者
0242a09: 說。故云也。藏玼等者。釋三失也。藏玼揚
0242a10: 德釋上慢。不能自省釋我慢。無慚人者釋
0242a11: 不信。若自見過無此三失。雖未證果且名
0242a12: 有羞。於戒等者。戒名通十即大論大經不缺
0242a13: 不破等十。驗知三失尚無不缺。況道共等。故
0242a14: 云缺等。律儀有三。謂不缺不穿不破兼不雜。
0242a15: 若依大論。即不缺第三。若依大經則不缺
0242a16: 居首。名同義異各有其意。具如釋義。今且
0242a17: 依大經以不缺等三。并定共道共即六戒
0242a18: 也。故知六中若無後二。尚名為漏。況道共
0242a19: 定共判在三藏四果。今且近論無道定也。
0242a20: 故三失之人尚無煖法。況有四果。瑕是玉之
0242a21: 內病故云內起。玼是玉之外病故云外動。外
0242a22: 病名缺內病名漏。小中小者。四果已小四禪
0242a23: 更小智已極小。況加上慢。糟糠者。若依世
0242a24: 禪以得無漏。如糟出酒。從文入理如糠
0242a25: 出米。既無無漏反計世禪。如棄酒存糟。
0242a26: 不得真理反封文字。如棄米存糠。是五
0242a27: 千有者。以有顯無有失無得。言封文者。亦
0242a28: 應更云執禪為實。如糟無酒。文中兩釋初
0242a29: 釋為正。後釋乃兼實行聲聞。起去之徒亦
0242b01: 於現在。未有大機是故而退。如有糟糠
0242b02: 而無酒米。枝葉者無入道材。問。機器何別。
0242b03: 答。雖並從譬各有一意。機論可發器語堪
0242b04: 任。得人天身通名為器。由懷三失故器成
0242b05: 非。宿種又微無機可發。二義俱闕佛威令
0242b06: 去。凡有三異者。先列。次釋。初云上有歎
0242b07: 法希有者。上諸佛章六段之中但無後二故
0242b08: 有歎法文云。如是妙法諸佛如來時乃說
0242b09: 之。而無五濁之文。頌中無歎法也。先後者。
0242b10: 上先歎法如向所引。言不虛者。次文方云。
0242b11: 汝等當信佛之所說言不虛妄。及以開顯。上
0242b12: 勸信與不虛合者。上云。汝等當信佛之所
0242b13: 說言不虛也。今隔不虛者今頌中勸信在
0242b14: 前不虛在後。中隔五濁文也。故前四今五
0242b15: 由離勸信為二故也。應云勸信不虛中為
0242b16: 五濁所隔。章安更云。上以釋迦方便用釋
0242b17: 諸佛施權者。上釋諸佛開權文云。我以無
0242b18: 數方便種種因緣譬喻言辭。演說諸法。偈中
0242b19: 如文。修道得於諸權法者。自行因滿所感
0242b20: 權法。正當自行體內權也。即此法體亦不
0242b21: 可說。以方便故為眾生說成化他權。即
0242b22: 照九界已下文是。故知立一開權之言。於今
0242b23: 乃成二意。一者騰昔施權。二為顯實之所。
0242b24: 不指所開無由說實。況指權是權知非
0242b25: 究竟。既顯實已權全是實。照九界機說七
0242b26: 方便者。九是所被教不出七。說七被九漸
0242b27: 令入實。人法七九故立總言。九界從自分
0242b28: 立名。方便從進趣為稱。又九界從物機立
0242b29: 名。方便從化主受稱。總舉不同故云七
0242c01: 九。言不可定判者。七九之中隨何等機。聞
0242c02: 何等法遇機便逗。故云不定。現起等者。念
0242c03: 必對境故云現起。種種之言不出七九。過
0242c04: 去下釋欲性也。欲秖是念。故知秖是先以
0242c05: 希望釋念。次以欣樂釋欲。故知念則且語
0242c06: 內心。欲論對境生想。今但約慕樂通從欲
0242c07: 為名。不假對念辯別。故但以欲對性二世
0242c08: 判之。問。前云過去名根未來名性。今何故
0242c09: 云過去名性。答。各有其意。性必不改故從
0242c10: 現至未從過至今。二處並得性名故爾。亦
0242c11: 可現在名根生未來故。然根性乃可互舉。
0242c12: 樂欲必居現在。欲名雖不從過亦可以現
0242c13: 望當。以名互故故重釋云。或可習欲以成
0242c14: 性成性生習欲。上句現欲成未性下句過
0242c15: 性成現欲。云云者。或可過欲成現性現性
0242c16: 成未欲。或可過欲成過性現欲成未性。是
0242c17: 則欲名雖通過未仍從現說。故知欲念之名
0242c18: 定居現在。七方便至云云者。具如止觀隨
0242c19: 自意觀觀惡中。云通途善惡者是。鈍根下
0242c20: 至施權意。此是長文。今不云長者。但偈與
0242c21: 長行不同。隨事要者則辯同異。或可略明
0242c22: 意則可知。我設下三行頌理者。文多云說。
0242c23: 如何云理。如云未曾說說時未至隨順說
0242c24: 等。亦是以能顯所。準前諸例略亦可知。今
0242c25: 文正取佛慧為理之行。聲聞兼得緣覺者。
0242c26: 聲聞數中有值佛緣覺故也。又三藏聲聞必
0242c27: 兼當教緣覺。又菩薩既兼藏通。二乘必具
0242c28: 兩教。菩薩不云別者。前以淨心為別教
0242c29: 竟。既以聲聞菩薩共為義立。乃至一句皆
0243a01: 悉成佛。又誡言無疑。當知此是極聖誠說。
0243a02: 而不肯信。大經云。一切二乘未來必定歸於
0243a03: 大般涅槃。如流入海。又菩薩與二乘合明。
0243a04: 當知三乘悉皆被會。牒假名三教等者。三教
0243a05: 是假名故也。教本一實故三是假。為物假設
0243a06: 三藏等權。今既顯實重舉所除以示佛慧。
0243a07: 即上句所列者是。無二是無通教中半滿相
0243a08: 對之二者。通真含二故也。由闕別教故更
0243a09: 引上餘乘來此釋成。語假則通論三教。言
0243a10: 餘及以二三。且云相入。以有餘皆假故得
0243a11: 相入無餘無復相入之名。以純一故。此指
0243a12: 乳及二酥三味文盡。初一行半舉內心。經云。
0243a13: 如我昔所願今者已滿足者。問。佛初立誓誓
0243a14: 度一切。今眾生尚多。願云何滿。答。且從一
0243a15: 期總而言之。但令眾生得入佛乘。即名願
0243a16: 滿。是故經云。如我無異。若我遇眾生等者。
0243a17: 明濁不障大。遇者盡令入於佛道。無智不
0243a18: 受故云障大。眾生者。文中三釋。初釋對他
0243a19: 得名次釋從自立稱後釋即是功能新譯恐
0243a20: 濫稱為有情。雖簡無情三義都失。十種生
0243a21: 死短中言梵行少語者。欲界諸地法爾多語。
0243a22: 以有言語皆由覺觀。以少語故知覺觀少。
0243a23: 煩惱漸薄故云短也。方者。猶如方物動靜
0243a24: 定故。於此死已定生天上。三角者。角者聚
0243a25: 也。即善惡無記。在生死中遍為此三。諸律
0243a26: 論文多以聚名角。闕釋紫者。即修羅也。種
0243a27: 類多故謂天鬼畜如紫間色。又輪迴者。如見
0243a28: 實三昧經云。從地獄來聲嘶急數數戰慄。
0243a29: 夢見大火沸鑊等也。從畜來者。暗鈍懈怠
0243b01: 多食性怯。謇訥所為多似諸蟲畜等。從鬼來
0243b02: 者。髮黃常飢慳貪等也。餘趣比知。經具廣說。
0243b03: 我知下別明五濁。前開章云別明五濁障
0243b04: 三。五濁望三必不能障。為三所治是所治
0243b05: 障。故云障耳。亦是有濁故無三有三故無
0243b06: 濁故云障耳。受胎微形。初文即約觀心者。
0243b07: 但隨便耳。但云從心即名觀心。其實此中
0243b08: 仍帶事釋。由此一念最微心故令增長也。
0243b09: 次受胎下全約事釋。略如止觀第四記引入
0243b10: 胎經。有人具立受胎章門於此非要。今意
0243b11: 但在顯於五濁義須施權。列名而已足明
0243b12: 濁意。何徒於此廣建長章。使迷途者乃謂
0243b13: 法華亦明五濁與婆沙不別。如世人云。法
0243b14: 華亦明三乘其失如之。受陰身者。或恐秖
0243b15: 是入胎經耳。總有三十八七日以論增長。
0243b16: 若俱舍等文但列五位云。最初羯剌藍。次
0243b17: 生頞部曇。從此生閉尸。閉尸生羯男。次
0243b18: 羅奢佉。或云下如大品中說者。即約二十
0243b19: 身見。如去等具如前引。長時等者。今文具
0243b20: 二義故劫得濁名。前初文中但有第二義。
0243b21: 後料簡中方有初義。
0243b22: 過去佛章。初二行正施三也。名施為開。初
0243b23: 一行略頌上三一。文中以教人理三兼得
0243b24: 行者具有二意。一者通兼。既有餘三豈無
0243b25: 於行。二者別兼。即以佛道二字兼之。所趣
0243b26: 是理能趣是行。初一行半總約五乘中。乃
0243b27: 以人行兼教一者。既有人行必有所稟
0243b28: 即是教也。此中以七方便為異方便者。以
0243b29: 藏人不同衍門故成永異。餘文多用。今通
0243c01: 用者未同圓來。並名為異。若有下二行開
0243c02: 菩薩乘中。進退兩釋者亦有二義。五乘之稱
0243c03: 但在鹿苑。七方便名通於三味。六度之行不
0243c04: 局一教。故可通三。以三藏為本故云兼
0243c05: 通別也。何者下釋出三教六度行相。非相非
0243c06: 無相次第行者。雙非即是所斯故也。亦應次
0243c07: 第出於三諦行相。然以相無相共論。即三
0243c08: 諦也。又入地三諦無復論開。然菩薩乘中亦
0243c09: 云於昔聞教已成教一者。若菩薩不開。何
0243c10: 須引昔令成教一。故凡云昔者。皆具二
0243c11: 意。一者在昔聞權。二者昔已曾開。今正語
0243c12: 昔聞權者。昔開已竟皆成佛道。初義準化
0243c13: 儀說。次意準開竟說。下去諸乘一一皆然。
0243c14: 往佛亦爾。二乘文中有人理行。不云兼教
0243c15: 者。秖是文略。前菩薩文亦以三兼一。諸佛
0243c16: 滅後供養舍利者。若以現擬過如增一中。
0243c17: 佛因手擎舍利廣稱歎已。令於四衢而起
0243c18: 偷婆。佛言。四人應起塔。輪王羅漢支佛如
0243c19: 來。後分云。輪王無級。羅漢四級。支佛五級。
0243c20: 如來十三級。阿難問佛。何故爾耶。佛言輪
0243c21: 王自行化他常住十善。羅漢不受後有。支
0243c22: 佛無師自悟。如來眾德具足。世人上未逮於
0243c23: 初果。豈肯下等輪王。滅後起塔不知進否。
0243c24: 動即皆至三五七九。近代所立縱云方墳。
0243c25: 而出檐者還成一級。暗者雖昧豈非冥濫
0243c26: 初果耶。有方墳邊云作功德塔者。其義又
0243c27: 失。使愚者唯禮我師。或復對高禮下。況復
0243c28: 接尊卑不成。不便之意不可具論。縱死
0243c29: 者冥冥。顯生者碌碌。況今舍利之言局在於
0244a01: 佛。供佛舍利福屬人天。開久遠因方名佛
0244a02: 道。況今凡質生福事難。善者從之不應習
0244a03: 俗。地師言童真地者。地立童真名者。但古
0244a04: 人云。住為能住地為所依。故以住名而名
0244a05: 於地。從住為名早已太遠。為尚深故加之
0244a06: 以地。故今謂下責云乖文者。文中但云童
0244a07: 子故也。言狹者。橫收小善成佛因。
0244a08: 則橫無違。非深非淺而深而淺。若以童
0244a09: 真為釋唯無橫。況深無當棄廣乖文。
0244a10: 是知狹二俱有過。登地下且破唯深之失。
0244a11: 仍略棄橫之愆。今以下正釋。收於童雉以
0244a12: 顯橫廣。指微即著以辯深。著在於微深
0244a13: 即非深。微即是著淺亦非淺。指微即著緣
0244a14: 因義成。即著之觀非此可辯。下去例爾。故
0244a15: 入地成佛如修羅渡海。此準瓔珞故云入
0244a16: 地。凡夫之人一毫之善徑成佛因。如人渡大
0244a17: 海。從佛分明下重立理以斥二失。若如下
0244a18: 重牒失以斥失。又例上下亦名乖文。若恐
0244a19: 童子事微不稱佛道。散心一唱如何消融。合
0244a20: 掌舉手皆應理釋。故知但尚佛道不識開
0244a21: 權。殆不攝二乘者。殆幾也。幾近也。應云全
0244a22: 不攝。何但幾耶。若在童真尚不攝六地。況
0244a23: 復小道。論深下結其狹。定廣下結狹
0244a24: 失。次問答。答中意言三佛性者。過去微善
0244a25: 願智所制。咸趣菩提。火焰向空理數咸滅。
0244a26: 水流趣海法爾無停。但由願智未資便封
0244a27: 果報。故待今開方是緣因。若據化意何待
0244a28: 此開。苟順凡情立以近稱。今開近執法界
0244a29: 本如。豈由凡情局彼流焰。關中雖立善不
0244b01: 受報。而不明善體本融。但眾生無始唯流
0244b02: 妄我。凡所修習未嘗不俱。不受報言為
0244b03: 從誰立。若約已發心者。乃由願行所引。何
0244b04: 關善不受耶。未發心來隨生納福。此善豈
0244b05: 制令不受耶。故知不受之言善體無力。應
0244b06: 知曾酬者其因已謝。未酬者毫善不亡。若曾
0244b07: 發心如水寄海。酬局因者如果酬華故今
0244b08: 於彼未酬之因。開其局情及曾趣向權乘道
0244b09: 者。以一實觀一大弘願體之道之。若不然
0244b10: 者徒云說開。若不觀者則應善體自至菩
0244b11: 提。何須更修菩提行願。問。若爾。何故本論
0244b12: 云童子戲沙等。謂發菩提心行菩薩行者。
0244b13: 所作善根能證菩提。非諸凡夫及決定聲聞
0244b14: 未發心者之所能得。答。此乃從開說之非
0244b15: 語本善。故知定性及現未發。縱有宿善如
0244b16: 恒河沙。終無自成菩提之理。故云非其能
0244b17: 得。若未開頃則往已成非。今若被開則宿
0244b18: 作成已故。知善體本妙隨執者心。是故開心
0244b19: 宿善咸遂。次大經下釋出緣因所以。三十二
0244b20: 文具列四句。舊云闡提無者定無善性。唯有
0244b21: 惡境界性惡五陰耳。善根人有了因性。俱有
0244b22: 正因。俱無果性。河西云。闡提有惡陰性。善人
0244b23: 有善陰性。俱有無記。俱無同前。興皇三解。一
0244b24: 約理解。理非善惡有彼二用。即指二人各
0244b25: 有善惡一種用故。俱有俱無者。互得有無
0244b26: 一邊故也。餘二解不要章安云。此釋涅槃
0244b27: 河中七種眾生。應云闡提常沒善人常出。俱
0244b28: 有者。俱在河中。俱無者。俱不至岸。亦以果
0244b29: 性為俱無也。又約三諦釋。闡提唯有世諦
0244c01: 因惡。善人唯有真諦因善。俱有世諦果身。俱
0244c02: 無中道因果。於諸釋中雖復少別。善人一
0244c03: 句其旨大同。其不同者。今不暇釋。具如止
0244c04: 觀第五記。故今引同者。證緣因善。問。上釋
0244c05: 三乘並以果成為理一句。今人天乘何以
0244c06: 佛道而為緣因。答。所開不同。前開兩教二
0244c07: 乘及以通別菩薩。並有所證之理。故開小
0244c08: 理以成大理。今開人天小善。已成緣因大
0244c09: 善。且據能趣善體未深。若從所趣邊說此
0244c10: 則並有所貲。此論開權皆約案位。若從進
0244c11: 入何獨住前緣因而已。此中但從往事以說。
0244c12: 人事既其已定不可存法去人。是故開為
0244c13: 緣因。豈非如貧得寶。經云七寶等者。佛地
0244c14: 論中無玟瑰。仍云璃與珠體別。珠即赤
0244c15: 珠也。今兼璃但成七寶。離即成八。玻
0244c16: 多紅色。硨磲青白色。碼或白或青。木者。
0244c17: 字林云。香木切。韻作榓。玉篇云。其樹似槐
0244c18: 而香。有人云。斫經五年始有香氣。造像為
0244c19: 天業者。如佛昇忉利以神足力制諸弟子
0244c20: 等。具如止觀第一記。若準冥祥記。此土總
0244c21: 有一十八處造像應驗。如吳中石像等。又
0244c22: 有吳興太守吳佩女所感像等。又如宋衛軍
0244c23: 臨康王在荊州於城內築堂三間。其壁多
0244c24: 有畫菩薩像。至衡陽文王代鎮江陵。廢為
0244c25: 臥堂。悉皆泥塗乾則墮落。畫狀新淨了無污
0244c26: 損。再塗猶然。王不信敬亦謂偶然。又更濃
0244c27: 泥而徹見炳然。王復更毀故壁悉更繕改。
0244c28: 後王疹疾每若閉眼輒見諸像森然滿目。於
0244c29: 是方廢居此。此或是造者心重。或是毀者
0245a01: 尤害。以輕望重以毀望成。當知散心微善
0245a02: 不失。理無違順心有是非。優婆塞戒經等
0245a03: 者。此中文意正開其善不論其罪。因明用
0245a04: 膠便釋之耳。今亦因此依彼略明。故彼經
0245a05: 廣明五戒持破之相。又云。若不持戒名垢
0245a06: 優婆塞臭優婆塞旃陀羅優婆塞。若持殺戒
0245a07: 者乃至蟻子。若持戒酒乃至露珠。於五戒
0245a08: 上加不沽酒。是名六重。今出家在家云持
0245a09: 酒戒。猶以酒和食。一人凡飲幾露珠耶。尚
0245a10: 不及優婆塞戒。安能期佛道耶。於五戒上
0245a11: 更有眾多失意之罪。今文未盡。又有失意。
0245a12: 謂不供養師僧不瞻病。空發遣乞者。不起
0245a13: 迎逆四眾長宿。見破戒者云彼不如我。六
0245a14: 齋日不受八戒。四十里內有講不聽。受僧
0245a15: 招提臥具床座。疑水有蟲而飲。嶮難獨行。獨
0245a16: 宿尼寺。為財命故打拍奴婢及以外人。於
0245a17: 路見比丘沙彌不得前行。僧中行食不得
0245a18: 偏與本師好者。及過分與。路行見病不瞻
0245a19: 不視。不囑授令治。持如是戒者名淨。名
0245a20: 香名分陀利優婆塞。又制優婆塞。令種種
0245a21: 供養三寶形像塔廟。畫像不得雜乳膠雞
0245a22: 子。供養像時晝夜不異。不得酥油塗像身
0245a23: 及乳洗。不得造半身像。像身不具。應密
0245a24: 藏之。應勸人治。治已當出供養。又見毀
0245a25: 像如全無異。以四天下寶供養。不如直
0245a26: 以種種功德讚歎尊像。志心供養二福無
0245a27: 別。供養法者志心信樂。受持讀誦解說書
0245a28: 寫。如法而行及勸人行。種種書十二部經。
0245a29: 供養經如供養佛。唯除洗浴名供養法。
0245b01: 供養僧者。應當供養發菩提心。受持戒
0245b02: 者出家之人。四向四果。名供養僧。今經小善
0245b03: 尚為佛因。況復長時志心供養。此等雖屬
0245b04: 在家優婆塞。及有少許非文正意。然制罪
0245b05: 令持。持即人天之善。並可開為緣因然亦
0245b06: 並是出家行者之要。堪為常規。是故便錄。今
0245b07: 經欲收無始微善咸趣菩提。若已發心隨
0245b08: 有毫善莫非緣因。戒經立像前不得坐。
0245b09: 云云者。更有多緣。若王難等隨時斟酌。又
0245b10: 造像功德經有十一功德。一者世世眼目清
0245b11: 潔。二者生處無惡。三者常生貴家。四者身
0245b12: 如紫磨金色。五者豐饒珍玩。六者生賢善家。
0245b13: 七者生得為王。八者作金輪王。九者生梵
0245b14: 天壽命一劫。十者不墮惡道。十一者後生
0245b15: 還能敬重三寶。當知豈是欲界人天善根。經
0245b16: 鉛者。有云。錫也。今謂鉛青錫白鉛軟錫堅並
0245b17: 名青金。造像功德經云。若人臨終發言造
0245b18: 像。乃至如麥能除三世八十億劫生死
0245b19: 之罪。廟者貌也。古云支提。新云制多。翻靈
0245b20: 廟者應作廟字。玉篇及白虎通並云尊貌
0245b21: 所居。露盤為銅鈸者。長安亦無此音。或聲
0245b22: 轉耳。或是當時有人傳之。章安隨便書耳。
0245b23: 經云唄者。或云唄匿。此云讚誦。西方本有。
0245b24: 此土案梁宣驗記云。陳思王。姓曹名植。
0245b25: 字子建。魏武帝第四子。十歲善文藝。私制
0245b26: 轉七聲。植曾遊漁山。於巖谷間。聞誦經聲。
0245b27: 遠谷流美。乃效之而制其聲。如賢愚經鈴
0245b28: 聲比丘緣等。音樂供養者。有出家內眾音樂
0245b29: 自隨。云供養者。自思已行與何心俱。雖
0245c01: 有此文必須裁擇。梵網誠制何待固言。秖
0245c02: 恐供養心微增己放逸。長他貪慢。敬想難
0245c03: 成。故別譯阿含第五。佛在迦蘭陀城。有一
0245c04: 妓主名曰長髮。而白佛言。我昔曾於老妓
0245c05: 人邊聞如是說。於妓場上施設種種戲笑
0245c06: 之事。令百千人而來者。是人命終生光
0245c07: 音天。如是所說為虛為實。佛告之曰。止止。
0245c08: 莫作是問。妓主復問。如是再三。佛悉不答。
0245c09: 爾時如來語妓主言。爾時無數百千人來
0245c10: 妓者。諸人本是三毒所纏。復更造作放逸
0245c11: 之事。豈不增其貪瞋癡耶。譬如有人為毛
0245c12: 繩所縛。以水澆之愈增其急。本為三毒
0245c13: 所縛。更作妓樂。當增熾然三毒之火。終後
0245c14: 生天無有是處。作是語者是邪見人。邪見
0245c15: 之果生於地獄。佛說是時妓主悲泣。佛言。
0245c16: 為是緣故三請不說。妓主云。我不為聞佛
0245c17: 說故悲。但愍諸妓人長夜作如是說。有人
0245c18: 至此引諸經。華香音樂供養者。即得不退。
0245c19: 如不退法輪經。佛告阿難。以一華供養佛
0245c20: 及佛塔。亦得不退。及業報差別經禮拜得至
0245c21: 大涅槃等者。彼是已為實因者。今文開
0245c22: 即實。故與今文不例。有人引大論小因大
0245c23: 果者。不例亦爾。度我可施眾生者。若論
0245c24: 度我應在物機。施謂施設。今釋迦因聞十
0245c25: 方諸佛慰喻。乃稱南謨。答於諸佛。故知釋
0245c26: 迦不請諸佛度也。五戒經至施佛者。準佛
0245c27: 亦無驚怖之理。依下譬中長者聞已驚入火
0245c28: 宅。法身思機義當驚怖。喜稱南謨佛者。即
0245c29: 酬順中釋南無諸佛。五戒經釋歸命者云云。那
0246a01: 先經等者。彼經云。那先小時有故舊。為邊
0246a02: 小國王。善能問難。有多問答亦可兼釋小
0246a03: 疑。那先云。諸沙門說世間火不如地獄火
0246a04: 熱。王曰。持小石置世間火至暮不銷。取
0246a05: 大石置泥犁火中。即銷者惡人死在泥犁。
0246a06: 百千萬歲何以不銷。那先問。水中魚蛟以石
0246a07: 為食不。王言。如是。那先云。石消不。王云銷。
0246a08: 那先言。腹中子消不。王言。不銷。那先言。何
0246a09: 以不銷。王言。福德使然。那先言。在地獄中
0246a10: 惡業未盡是故不銷。亦如狼食骨骨銷子
0246a11: 不銷。又問。佛有相好不。答有。王言。佛父母
0246a12: 有不。答無。王言。佛亦無人生皆似父母故。
0246a13: 那先言。王見蓮華不。答言見。又問。生淤泥
0246a14: 不。答生淤泥。那先云。豈以蓮華生淤泥似
0246a15: 淤泥耶。佛亦如是。王又問。一人死生罽賓。
0246a16: 一人死生泥犁。誰先到。那先言。如兩鳥共
0246a17: 飛從彼來此。一止高樹一止下樹。兩鳥飛
0246a18: 誰影先至地。王言。俱至地。王言。善哉善哉。
0246a19: 餘文雖非疏正意。因便知之。亦增智破邪
0246a20: 以顯念佛。胎經報恩經華林會等者。經云。第
0246a21: 一會度九十六億人。第二會度九十四億人。
0246a22: 第三會度九十二億人。並是初教得果人也。
0246a23: 於彼佛所至第五時亦悉被會。若例上等
0246a24: 者。上六度文後結三教為此三句。今了因
0246a25: 智亦復如是。皆開偏小以成於實。又雙非
0246a26: 之言始自三藏菩薩。亦異凡小。乃至別教地
0246a27: 前並須開之。然亦須知開之所以。若心
0246a28: 境妙但開其心。如以相心持法華經。若聞
0246a29: 法華一句一偈等。若境心妙境已隨轉不
0246b01: 須論開。若俱者須心境俱開。亦可但開
0246b02: 其心境無不轉。道理必須知善體性。方乃
0246b03: 名開。總而言之心境並開尚開久遠四惡
0246b04: 智。況人天智。若不開之則佛之知見永
0246b05: 埋四惡。長沒人天。問答意者。開彼過去微
0246b06: 善。正擊現在執心。已為過佛之所開竟。所
0246b07: 以於佛滅後聞一句經。云與記者舉沒況
0246b08: 深。並是預開其心令成心境俱妙。若佛滅
0246b09: 後聞是經不信者尚付後佛。法華會中為
0246b10: 開其心。經意正云。三世皆開我豈不然。未
0246b11: 來佛兩行頌教一者。經文既云雖說及是故
0246b12: 說。知是教一。初一行中初三句。云雖說百千
0246b13: 億等者指七方便一切權說。同成了因。其
0246b14: 實為佛乘一句明說權意。諸佛下一行明說
0246b15: 一之由。由知無性而修淨緣。令得成就
0246b16: 能演此乘。知法常無性等者。一實理上性相
0246b17: 二空。無性性空即無四性。既云實相無自
0246b18: 性等。故知即是理性性空。性空既爾相空準
0246b19: 知。無性亦無即是相空。故知經中一無性言
0246b20: 具二無性。即是無性性無相性也。本自
0246b21: 有之。故曰常無知者照也。具如止觀第五
0246b22: 不思議境中。一念三千非自他等。既無四
0246b23: 性。一念亦無。即是性空。既無一念。無念亦
0246b24: 無。即是相空。即是不思議之二空也。若不了
0246b25: 今家依於智論中論等。準理準義。緣於心
0246b26: 性。立此二空諸無可準。非用法相者之
0246b27: 所逮也。故於實道須閑修性。若本自二空
0246b28: 即是性德。若推檢入空即是修得。推而不成
0246b29: 須修萬行正助合行。行中具足一切諸行。
0246c01: 方名緣因。聞斯義已方乃名開。問。世間因
0246c02: 緣可以四句了生無生。今性本淨非關緣
0246c03: 起。何須以此四句推之。答。世緣起法亦本
0246c04: 無生。但由情計謂之為生。理性亦爾。由謂
0246c05: 自他等故須推之。二空不顯。尚須更約續
0246c06: 待推檢。況因緣耶。自有傳說此義者來。
0246c07: 少有曉此性相三假。問。今文何故不立斯
0246c08: 觀。答。經從利根者開。佛種等者。注家云。無
0246c09: 空有性名曰無性。堪紹繼菩提名為種。如
0246c10: 此釋者此從修得。未識性種。嘉祥云無性
0246c11: 者但云無自性。又以三義而釋佛種。謂一
0246c12: 乘教菩提心如來藏。教及發心但是種緣。雖
0246c13: 即云藏不云空與不空及行理。故不知因
0246c14: 中為在何因成種成性。故於正緣了中須
0246c15: 識性種。所謂三道。次知類種即彈指等。然
0246c16: 應知緣起通於染淨。理非染淨緣起宛然。
0246c17: 此淨緣起即是說由。明由淨緣從因至果
0246c18: 及不思議感應之理。故以此說為其種緣。
0246c19: 他云。為由行者善根力故。如來識上文義
0246c20: 相生。具如前文釋聞。中破於中初云中道
0246c21: 下立本無性為本性德。故知今種即性家之
0246c22: 種。是故還立無性為本。為欲更明性家緣
0246c23: 起。以種言之。種者生義。即前十界界如理
0246c24: 性俱性並種。具如前釋。迷此下雙明染淨二
0246c25: 種緣起先染次淨。染中由無明故為法性
0246c26: 緣。由迷之緣而起九界。界界三千事緣起
0246c27: 也。即是性種從迷緣故。起於眾生。即是真
0246c28: 如隨於染緣。解此下明淨緣起。即聞一乘
0246c29: 教。起一乘行。行通因果能成正覺。欲起等
0247a01: 者。成正覺已能為他說。故說一乘在教
0247a02: 一也。即果佛種從淨緣起。眾生佛種從說
0247a03: 緣起。若也通途為染淨者。亦可十界展
0247a04: 轉互論。今明佛乘。須以九界皆名為染。
0247a05: 又無性等者以緣資了正明緣了功能相成。
0247a06: 對正雖然。若論行體。一一無不三因具足。
0247a07: 即修得也。種果既成故云得起。一起一切
0247a08: 起者。顯果乘相。依正主伴乃至酬因一塵一
0247a09: 行一時俱起。起者成也。如此下結果乘成相。
0247a10: 修性一合無復分張。即是理性三因開發。通
0247a11: 名三性。自此已去不可改故。此為銷經直
0247a12: 從開說。具明修相。委在止觀十法成乘。境
0247a13: 中具兼修性性種。正行為了。助開為緣。二
0247a14: 十五法為前方便。辯下九法明鑑修發。教
0247a15: 行正助所諸是理。理一即是所住法位世間相
0247a16: 常。若不爾者。依境修習委心無地。故知修
0247a17: 性俱有自他。先推性中無明為他。依此起
0247a18: 行方推行他。以此兩他共推一自。若推性
0247a19: 者袪滯達理。若推修者離著行成。以性
0247a20: 本亡泯於修始。是則兩照同明雙惑俱遣。
0247a21: 如是方了染淨緣起。無始無本咸歸一如。且
0247a22: 從淨緣有所說邊。故云教一。故五佛言殊
0247a23: 大理不別。若不爾者。豈因緣事引四佛同。
0247a24: 理一中云是法等者。初是法者正示理一。
0247a25: 世人悉謂理性本淨。理若本淨何用修之。
0247a26: 若本不淨修亦不成。今云理淨非已淨也。
0247a27: 眾生下釋住法位。眾生正覺重出是法。法
0247a28: 不出如皆如為位。眾生理是佛已證是。故
0247a29: 名為住。如位一故故名為位。染淨之法皆名
0247b01: 是法。染謂眾生淨即正覺。眾生正覺是能住
0247b02: 法。染淨一如是所住位。分局定限故名為位。
0247b03: 位無二稱同立一如。不出真如故唯局
0247b04: 此。此局即通遍一切故。局之極也。通之盛
0247b05: 也。如世王位為人所住。位亦性也。不可改
0247b06: 故。如人王性始終不改。布衣登極相殊性
0247b07: 一。世間相常住者。相可表幟位可久居。眾
0247b08: 生正覺相位無二。顯迷即理理即常住。佛
0247b09: 已契常眾生理是。故正覺眾生相位常住。染
0247b10: 淨相位既同一。如是故相位其理須等。佛依
0247b11: 世間修成極理。驗知世間本有斯理。故云
0247b12: 常住。問。位可一如相云何等。答。位據理性
0247b13: 決不可改。相約隨緣緣有染淨。緣雖染
0247b14: 淨同名緣起。如清濁波濕性不異。同以濕
0247b15: 性為波。故皆以如為相。同以波為濕性。
0247b16: 故皆以如為位。所以相與常住其名雖同。
0247b17: 染淨既分如位須辯。況世間之稱亦通染淨
0247b18: 因果故也。今且從悟顯迷以淨顯染。則淨
0247b19: 悟得於常事。迷染但名常理。又世間之名
0247b20: 通收依正。常住之稱不礙二途。故云理一。
0247b21: 若不了此徒云開權。如何顯實。故今問之。
0247b22: 被開之法唯信佛說。為亦改迷。雖復四法
0247b23: 咸以人攝。得意忘言說不可盡。又釋下單
0247b24: 約生釋世間相常。向釋雖然事理通總。未
0247b25: 的示其理境所在。故以陰入對正因說。九
0247b26: 界陰入位本常住。
0247b27: 法華文句記卷第五中
0247c01: 
0247c02: 法華文句記卷第五下
0247c03: 
0247c04: 唐天台沙門湛然述
0247c05: 次然此下以正陰入。對修緣了。三因六法
0247c06: 不即不離。言正因等者。互舉一邊。應云
0247c07: 陰入與性正因不即不離。復與修得緣了
0247c08: 不即不離。正因與六法理是故不離。但理
0247c09: 故不即。緣了與六亦復如是。問。文中何故
0247c10: 作偏說耶。答。以易顯故。正本不離今加不
0247c11: 即。緣了不即今加不離。故須各具方名盡
0247c12: 理。此用大經摸象之喻。喻文具如止觀第三
0247c13: 記引。言六法者五陰神我。是故此六亦名
0247c14: 正因。同屬苦故亦名緣了。兼惑業故。此中
0247c15: 須有通別二對。別者。六中行及神我是緣
0247c16: 因種餘數及色是了因種。識是正因種。若通
0247c17: 對者具如今文。六法性德正因與六法修得
0247c18: 緣了。不即不離。是故修六性六一體無殊。
0247c19: 當知陰入秖是常住。若將此文與止觀中
0247c20: 對通別者。彼對大經三德四德各有其意。
0247c21: 道場等者。果理先成故言久暢。且望寂場
0247c22: 四十餘年為久暢耳。物情障重者。除三味
0247c23: 中圓餘皆障重。云云者。歷部約味細分別
0247c24: 之。上文有四者。準上但三。一出世意。二開
0247c25: 權。三顯實。今既云四。當知上文亦可為四。
0247c26: 應云第四。總以人一理一。結上三世。可不
0247c27: 如上。理合文別故今云四。又有二不同。一
0247c28: 者上先開權次顯實。今先顯實次開權。二者
0247c29: 上文實中但有教行。今此理教或理行也。不
0248a01: 同無妨故不別云。指上本下者。下譬品文
0248a02: 用此為本。譬必有法故云本下。文義交加
0248a03: 者。此中指下至下指此。故云尋疏等也。章
0248a04: 安預點使無眩亂。眩亂在鈍利者何憂然諸
0248a05: 師分譬與法參互宿世舛隔。欲為譬本取
0248a06: 定莫從。故先敘非後方正釋。初師五譬者。
0248a07: 一長者譬即若國邑下文是。法說即指今我
0248a08: 亦如是已下文。是二思濟譬即長者作是思
0248a09: 惟已下文是。法說即指我以佛眼觀已下文
0248a10: 是。三權誘譬即爾時長者即作是念已下文
0248a11: 是。法說即指我始坐道場已下文是。四平等
0248a12: 譬即爾時長者各賜已下文是。法說即指我
0248a13: 見佛子等志求已下文是。五不虛譬即舍利
0248a14: 弗於汝意已下文是。法說即指汝等勿有疑
0248a15: 已下文是。若於今家初是總譬。總譬有六。
0248a16: 豈獨一長者故不用之。第二思濟於今家
0248a17: 是救子不得者。但是別譬中用大擬宜譬
0248a18: 耳。故知但云思濟其理不盡。故用大救子
0248a19: 中三。擬宜無機息化。不應獨云思濟故也。
0248a20: 第三譬去今家從我以去。於別譬中。離為
0248a21: 六意。彼但有三。譬本不足故亦不用。瑤師
0248a22: 盡以五佛章用為顯實。言四章者。合初
0248a23: 章在釋迦章中。而以權實合為一章。以五
0248a24: 濁章為不得說一。又以敦逼文為不得者。
0248a25: 並不應文故不用也。而云譬中但三。則
0248a26: 闕第三不得者者以譬中無此文。故凡者
0248a27: 不一也。文中所列乃以開權為第一。開權
0248a28: 即顯實。應對第二等賜文也此則譬本及譬
0248a29: 太為略。然長行中五佛章門諸佛猶總又
0248b01: 闕五濁。三佛準例其文更略。釋迦化主文相
0248b02: 稍委。故但取釋迦離為四章。瑤師賒漫是
0248b03: 故不用。次暢龍二師並立六譬。其言似殊
0248b04: 其意不別。二師並皆不立總譬。無可以對
0248b05: 方便略頌。於別譬中文廣頌略。於中六義
0248b06: 仍先分為四。細分更多。故知二師並與譬
0248b07: 品義不相當。以第三第四秖是今家第二寢
0248b08: 大施小耳。又不虛文合歎法希有。而不述
0248b09: 其意。是故不用。次光宅十譬意者。初立總
0248b10: 譬與今文同。但下九譬望今即是廣頌六
0248b11: 義若望今文。下之九譬秖應合為四譬。於
0248b12: 中第二四行是今見火義耳次我始下第三
0248b13: 六行半。及第四十一行明三乘化得。是今寢
0248b14: 大施小意耳。次我見下第五去。總有五文六
0248b15: 行。是今顯實意耳。次汝等下第十一文是今
0248b16: 不虛文耳。今家細開稍似光宅。然與信解宿
0248b17: 世不同。故不細開。有人去。此是他人將今
0248b18: 家義。仍參光宅。故將此意以難光宅。等是
0248b19: 細開何不作十九句。以光宅十譬。對今總
0248b20: 六別四。總別各開合有十八句。加光宅一
0248b21: 句成十九句。何者光宅第一即今家總譬。
0248b22: 應離為六。光宅但合為一。第二見火去。今
0248b23: 家別中離為四譬。光宅為九。一見火今離為
0248b24: 三。光宅但一。三我始等即今文別四中第二
0248b25: 寢大施小光宅離為二文是也。光宅第五已
0248b26: 下至第九。總五段文今家合為一等賜譬。即
0248b27: 別四譬中第三譬也。故光宅第五我見佛子
0248b28: 等。及第六咸以恭敬心二文。即今文別四中
0248b29: 第三等賜。離為四文中初文是也。第七我即
0248c01: 已下。即今文四別譬中。第三四文中第二文
0248c02: 是。第八於諸菩薩中下。即今文四別譬中第
0248c03: 三四文中第三文是。第九菩薩聞是下。即今
0248c04: 文四別譬中第三四文中第四文是。第十不
0248c05: 虛即今文別四中第四一文。又離為三。謂歎
0248c06: 法希有并本不虛及下立敦信文也。此乃別
0248c07: 中離成十二。光宅更開今文四別譬中。第三
0248c08: 四文中初文為免難索車二文。今已極細但
0248c09: 為十八。若於別十二中第六。更開為二則
0248c10: 有四失。良由此也。既開為二則成十三并
0248c11: 總中六合成十九。何以不名為十九句耶。
0248c12: 今雖十八不名十八句者。但在法譬宿世
0248c13: 信解無此義故。欲令通有復合為五。或總
0248c14: 別二。章段既少上下易同故今文中三種分
0248c15: 文光宅定十無此盈縮。進不成十九退不
0248c16: 成五。總別廣略又不相當。況開大機以為
0248c17: 兩段。法中有妨故不合開。然望餘師光宅
0248c18: 最勝。若以至六義之內者。若立此六則攝
0248c19: 十九入此六中。何以不但云為六義耶何
0248c20: 者。依前總六合為一。於別四中但離第
0248c21: 二以為二段。則為五章。對前總一即成六
0248c22: 義。若全依今文但成五義。他且依彼而為
0248c23: 問辭。又十譬至參差等者。開為十譬。法譬
0248c24: 二處尚自參差。況與信解等文合耶。故法說
0248c25: 下出參差相。又光宅句數與今細開似同。
0248c26: 而章目未穩。故亦不用。下結云四失者。一
0248c27: 前後。二大小。三有無。四引文。今初前後不同
0248c28: 失者。若於今別細開中。第五離為五六。并
0248c29: 第七文為父喜者。對於法說索車父喜前
0249a01: 後迴互。言法說中索車在前者。先云舍利
0249a02: 弗當知我見佛子等至求佛道者等。二行即
0249a03: 索車在前。即光宅第六文是。次二行一句中
0249a04: 最後一句。方云今我喜無畏。即父喜在後
0249a05: 也。譬說中父喜在前者。先云爾時長者見諸
0249a06: 子等安隱得出等。索車在後者。次文方云時
0249a07: 諸子等各白父言等。若光宅十譬中合於五
0249a08: 六二段。同為一索車譬本。及免難譬本不
0249a09: 云歡喜譬本。則無此失。言雖欲會通者。縱
0249a10: 欲曲通。云由喜故索由索故喜。亦未穩便
0249a11: 故云迂迴。又大小下於大小中復為三失。
0249a12: 言法說中大機動者。即大小不對。今我喜
0249a13: 無畏更進用下句云於諸菩薩中。故知此是
0249a14: 見大機動故喜。若云見諸子等安隱得出
0249a15: 故知是見小機免火宅難故喜。次因果不
0249a16: 對者。法說中意云由昔不信。故云舍利弗
0249a17: 當知乃至今我喜無畏。故知是大因。譬中云
0249a18: 見諸子等得出火宅。故知是小果。法說中大
0249a19: 障將傾者。爾後即云菩薩聞是法疑網皆已
0249a20: 除。去除不遠。譬說中云安隱得出。故云小
0249a21: 果有此三失過由光宅五六七文。故作譬
0249a22: 本未為穩便。言又有無異者。破其十中第
0249a23: 六為下索車譬本。法說文中無索車語。至
0249a24: 譬說中由根非利。所以方有故不得用為
0249a25: 索車譬本況法說。中但云我見佛子等志求
0249a26: 佛道者。非關二乘索小車也。四若引下為
0249a27: 引文失。豈得濫用來至之言。便為小乘索
0249a28: 車譬本。此從合為四別譬責。故別譬第三
0249a29: 復合為一等賜文也。縱開此為四。第一名
0249b01: 為大乘機動。為後索車譬本。但不得云索
0249b02: 小車耳。故前約大小破中云。譬說敘小果。
0249b03: 秖云敘小而情求於大。即名機動。故云殊
0249b04: 不體文旨。故知其文自是大機將動。然有
0249b05: 無者下今文自辯同異有六。初有無中云
0249b06: 長行有真偽者。簡偽敦信文也。言偈中無
0249b07: 者。此且一往順舊以偈末七行。為法說流
0249b08: 通。若依今意以此七行為敦信文。則闕此
0249b09: 有無一意。頌中有歎法者。從諸佛興出等
0249b10: 四難文是。長行中全無。次第中云長行先開
0249b11: 三後顯一者。長行中初云舍利弗我今亦復
0249b12: 如是。知諸眾生有種種欲等。豈非施三。次
0249b13: 文云。如此皆為得一佛乘。即顯一也。頌中
0249b14: 初總頌中二行初行顯實次行施權。故先云
0249b15: 安隱及示佛道。次文乃云我以智慧力知眾
0249b16: 生性欲。若取別譬文。先五濁中更開為三。
0249b17: 初能見眼亦當顯實。次所見火及寢大施小
0249b18: 皆屬權也。若論別譬大意。亦先權後實。若
0249b19: 取總頌。則前行顯實次行施權。開合中云初
0249b20: 合而不開者。若得二偈但為總譬作本。故
0249b21: 云合而不開。若以二偈離六總亦有別。且
0249b22: 從合說。故對下譬亦復更分。五濁文離為
0249b23: 四譬本者。恐文誤。應云三譬本。即別四譬
0249b24: 中初文復離為三。即能見所見驚入。對下譬
0249b25: 文仍有四也。彼以第四廣明見火。合在第
0249b26: 二文也。故知但三。次明取捨中。云四段經
0249b27: 文為六譬本者。四段者。別四也。六譬者。離
0249b28: 五濁為三。并下三段即是六也。歎法非六
0249b29: 譬本者。於四別中離第四段。出嘆法敦信。
0249c01: 非下六譬本也。次總別中初開三顯一者。即
0249c02: 初二行總頌也。本者。且約中論本
0249c03: 耳。即法身為本起應為。即此初章離為
0249c04: 三意。能見之眼為本。第三大悲為。第二
0249c05: 所見乃為諸佛垂之由耳。云云者。須廣
0249c06: 約本久近今昔體用等。以簡同異。具如
0249c07: 玄文六重本及前序中已略簡竟。今謂下
0249c08: 正示義宗。宗旨別故。故云正是等也。前直
0249c09: 法說下欲破諸師立譬不能盡理。故先騰
0249c10: 三周理同。次若作下辯古譬之失。故云若作
0249c11: 三六十譬。於三周不合也。如前所列瑤三
0249c12: 暢龍各六。光宅有十。然今文非不立於三
0249c13: 六等數。但分節盈縮與他不同。言於三周
0249c14: 不合者。法譬不合已略如上。於宿世文秖
0249c15: 可分為二譬三譬。故多不可。言四人信解乖
0249c16: 離者。若對信解秖可總六別四。若對他五
0249c17: 三六及今十八。則乖張離分。具如前破光宅
0249c18: 十譬。故破古已自立三等。今立三者如下
0249c19: 文云。又一時三譬。若為五者。如總一別四。
0249c20: 若為六者。如總別各六。若為十者。即總六
0249c21: 別四。亦可為十一。即總一別十。亦可為十
0249c22: 六。即總六別十。亦可十八。如前十八句也。
0249c23: 但本下承上。不相應耳。若欲通於上下
0249c24: 不差。但依三節銷文。若應四處但為三
0249c25: 譬四譬。若但在法譬。則略六廣六。安隱至
0249c26: 住處者。佛既已證。亦令眾生住於此處。而
0249c27: 今眾生尚住三界不安隱處。扣佛大悲致
0249c28: 令驚入。言種種法門即對不種種者。亦是
0249c29: 從佛本意以說。如來本以一門利物事不
0250a01: 獲已。施種種門。施權之意本在顯實。故云
0250a02: 宣示於佛道。佛道唯實。以權對實引權入
0250a03: 實。故云相對。相對秖是感應意耳。本末相
0250a04: 承等者。本法說也。末譬等也。云云者。如下
0250a05: 所引。言廣頌上六義中分為四者。若於別
0250a06: 四第四分三名為六義。若第四為一第一
0250a07: 為三但名六譬。若言六義不應譬文。但
0250a08: 可頌上故但云六義。若為譬本則合四五
0250a09: 六。但為一不虛。此中有敦信。敦信即簡偽。
0250a10: 故知上文不得云無。是則別六廣於總六。
0250a11: 故今但合六義為四。若更子派開者。若欲
0250a12: 更分。如前別中為十二句。為對上諸廣文
0250a13: 故開。為對下諸略文故合。舊以最後七行
0250a14: 為法說流通。今文不用者。若望譬及宿世
0250a15: 文後。雖似流通。而非流通。所以人見當來
0250a16: 世言。言似流通。故舊例之將為得意。文意
0250a17: 不爾。譬喻品末但為身子為三周請主。自
0250a18: 已得悟。復為中根重請譬說。既酬請已故
0250a19: 以此法而略付之。究而論之。但是示其信
0250a20: 謗罪福。若爾。何不待第三周後。一時付之。
0250a21: 譬後既付前法說後何不付之。答。至三周
0250a22: 末自有流通廣付菩薩。豈獨身子。如下文
0250a23: 中尚不偏付他方菩薩。豈獨身子。法說周
0250a24: 末身子初領。自行始成未宜利物。然大旨在
0250a25: 佛不須苦論。用頌歎法敦信者。然上文
0250a26: 料簡有無中。云頌中無真偽者。即無敦信
0250a27: 也。今此中用頌歎法敦信者。但是通方敦
0250a28: 勸凡夫。使其生信。故云歎法敦信。以無
0250a29: 專敦聲聞之語。故前云無耳。今但頌數名
0250b01: 體三也者。此中從六道已去。頌上五濁。此
0250b02: 五即數六必五故。此貧窮等即是出體。以此
0250b03: 五法即名濁故。亦無別名。舉下證上等者。
0250b04: 此引長者在門外文。入即起應外即法身。復
0250b05: 云佛眼。故所見機即佛法界。若根下思無
0250b06: 大機。方入鹿苑。鹿苑之初既云圓照乃至一
0250b07: 乘。故知華嚴佛慧無別。不可於此強生分
0250b08: 別。佛眼下云云者。應廣分別此之五眼次
0250b09: 及不次。而辯體用。故觀色等用於四眼。從
0250b10: 本為名仍名佛眼。貧窮等為眾生濁者。貧
0250b11: 故由無福。癡故由無慧。癡貧眾生聚在一
0250b12: 處。故名濁也。入生死為命濁者。於生死中
0250b13: 又加嶮道。嶮道之中命易斷故。即短壽處而
0250b14: 猶相續。為命濁也。五欲為煩惱濁者。名體
0250b15: 最顯。不求大勢佛等為劫濁者。劫中無佛
0250b16: 故名為濁。四濁生此亦無所求。劫若有佛
0250b17: 雖濁能破。入邪為見濁名體亦。顯六十二
0250b18: 多故名為諸。或云諸見是即受者。由此見
0250b19: 故則有三受。見家之受故云見即是受。三
0250b20: 受皆苦。以此苦受欲捨苦者。無有是處。
0250b21: 五道源來者。五道因也。從一至一故名為
0250b22: 趣。衰秖是賊能損耗故。毘曇地獄初生念者。
0250b23: 一切地獄初生之時。皆有三念。知此處是地
0250b24: 獄。由某因故生從某處而來。此文似不足
0250b25: 義已具三。又云者。亦婆沙文也。五道各有
0250b26: 自爾法者。具如前釋不思議中。解脫達分
0250b27: 者。涅槃名解脫。所修善根不住生死名之
0250b28: 為達。聲聞三生支佛百劫解脫之分。名解脫
0250b29: 分。得正決定者。初果也。婆沙云。云何得禪
0250c01: 即根本禪。云何決定即是無漏。以無漏心
0250c02: 修諸禪定。得入初果。即此禪定而得解脫。
0250c03: 解脫是初果即決定也。天中至所須即得云
0250c04: 云者。應明諸天自然報相。一切依報悉是
0250c05: 化有。及山河流出其實報得。約受報時說名
0250c06: 為自然。地獄至中間可知者。過去人中有
0250c07: 順後業。其業未滿。至地獄中。遇緣能起如
0250c08: 是等心。業即成就。於地獄中無有身口現
0250c09: 行故也。唯在輕報非無間也。廣簡可知故
0250c10: 今不論。中陰倒懸者。俱舍云。天首上三橫地
0250c11: 獄頭歸下。此約人中天在人上。旁生及鬼
0250c12: 同在此洲。故非上下。獄在此下故頭歸下。
0250c13: 從獄生人理合首上。鬼畜亦然。天來生人
0250c14: 其首必下。他皆例此。初將罪人至閻王所
0250c15: 等者。有情非情並是共業所感。而為心變。
0250c16: 初皆正語等者。初至地獄如本有語。後時
0250c17: 但作波波等聲。不復可辯。劫初時等者。諸
0250c18: 教相中畜生能言。皆此時也。後生云祖父
0250c19: 者。從初受名。二者後生亦是後生之祖父
0250c20: 也。前是因緣等者。從引阿含下即觀心解。
0250c21: 前因緣中亦可具有四悉意也。五道不同
0250c22: 即世界也。人是所為。惡是所破。天是第一義
0250c23: 也。後似觀心者。從心判義義當觀心。六道
0250c24: 不同。略如止觀第二記。諸論及以小乘諸經
0250c25: 分別甚廣不要不列。我始坐等者。準下引
0250c26: 小雲疏意指華嚴也。故地論云。佛成道後
0250c27: 第二七日說華嚴也。世講說者嗔法華經應
0250c28: 佛所說。或責地論失於圓宗。今問。此之二
0250c29: 七日與法華中三七何別。縱賒促不同及所
0251a01: 說各異。秖是機別顯密有殊。說時既然身相
0251a02: 亦爾。當知法華報佛所說。如論云。一者報
0251a03: 佛菩提如經我成佛來等也。應佛菩提則指
0251a04: 伽耶。古德皆云。伽耶既非彼長何獨是乎。即
0251a05: 成法佛說也。地論既云二七日。乃表應佛
0251a06: 說之。豈報佛成及以說法必第二七耶。理而
0251a07: 言之。彼此無別。機見不一大小分途。小見
0251a08: 三七停留。大始終無改。故二七之言知
0251a09: 非盡理。若云不起道樹而遊鹿苑此即
0251a10: 中圓佛成相。復準部意義兼於別。小機所
0251a11: 弊服宛然。今此正當小化之首。道場在
0251a12: 摩竭提國西南。去尼連河不遠。西域記云。
0251a13: 菩提樹所周匝累。崇峻嶮固。東西長南北
0251a14: 狹。周五百餘步。正中有金剛座。此即中化
0251a15: 佛之道場也。觀心釋樹者。託事見理佛豈
0251a16: 不然。何佛不作因緣觀耶。今在小也。若
0251a17: 約華嚴為最初者。皆須約於圓別以判。
0251a18: 經行者。此亦是觀解。若但事解秖是漸初。故
0251a19: 且附觀約法相說。故云道品等。事釋經行
0251a20: 具如律文威儀經等。具如止觀第二記始坐
0251a21: 等者。文具四釋。初云假時等。即世界得道
0251a22: 即為人。感恩報德即對治。欲以大擬即第
0251a23: 一義。若作約教。應為四佛十二因緣。又以
0251a24: 因緣釋樹。如婆沙中無明為根等。具如止
0251a25: 觀第二記。應細釋出以對今文。即無漏與
0251a26: 實相俱得為林。三十七品是行道法者。道
0251a27: 品即定慧均等名行道法。況復七科皆是
0251a28: 所行。即是以定慧足。履實相地。理攝諸法
0251a29: 故云一切。初安此地故云得道。欲令他
0251b01: 行先自表之。庶令下效。樹地下徵起未曾有
0251b02: 經下答。經云於三七等者。且以三乘而
0251b03: 為三根。以初成道通思根故。具如前云思
0251b04: 度二仙文也小雲疏意。眾生機自未堪法
0251b05: 華不必居後。故引後文彼佛初成即說法
0251b06: 華。以今例之謂為有據。亦如方便品中。若
0251b07: 但讚佛乘而眾生不堪。方始允同諸佛而
0251b08: 施權化。故云後於王城。若推下章安通釋。
0251b09: 二處不殊不可全非。故但云若推。今須辯
0251b10: 別。何者。若以佛慧為法華。則始終俱有。若
0251b11: 以會歸為法華。則終有始無。故知彼佛在
0251b12: 菩提樹。初說佛慧為法華耳。而小雲未曉
0251b13: 斯旨。便以初成顯說會歸者不然。故準今
0251b14: 意文理俱通。若密說者非所辯也。惡生王
0251b15: 者。哥利王也。佛誓者。害佛之時佛發大願。
0251b16: 我若得道應先度之。甘露者真諦也。問何
0251b17: 故初為五人等者。答中六文。問雖涉五意正
0251b18: 問人。故皆以人答。次輪王下舉三事問。答
0251b19: 中善業輪王因。名譽業陳如因稱讚業佛因。
0251b20: 故云尼吒。有頂者非想也。為顯佛聲。彼無
0251b21: 耳識非聲不及。色界唯。無香味二識。餘悉
0251b22: 行故。雖有四悉意。總而言之。秖是為顯宿
0251b23: 報不同。致令聲及遠近不等。若依下約
0251b24: 教。兩尼吒下並注云云者。應明尼吒百億
0251b25: 尼吒十方尼吒及遍法界。以分四教初文藏
0251b26: 也。百億即是衍初通教。十方法界即是別圓。
0251b27: 一成一切成故。十方塵剎起四威儀。互為主
0251b28: 伴。初轉法輪等四處定者聲既分四。處亦應
0251b29: 然。大神變者。非謂小小偏對一機。如化
0251c01: 迦葉帝獻方石之徒。其處必定。又除轉法
0251c02: 輪等者。漸初則定。此初化邪其處必定。通
0251c03: 論一代故可不定。舊云思理教等者。即以
0251c04: 三七用對大乘理教行三。並無機不受。又
0251c05: 云勸誡者。亦此師也。即如譬及信解大乘二
0251c06: 門各有擬宜無機息化。用對此三亦應可
0251c07: 爾。瑤意者亦云化物之儀。思而表深。何必
0251c08: 事深令大聖思而後行。表佛初三周說等者。
0251c09: 此與因果經意大同。四分律薩婆多皆云六
0251c10: 七。興起行經等七七日。五分八七。大論五十
0251c11: 七。地論等並二七。機見不同不須和會。今
0251c12: 是終窮極教故且依之。觀心釋中。且約四觀
0251c13: 以示化儀。即四教觀以最後云析法故也。
0251c14: 諸梵雖請大者。問。如何得知梵王請大。答。
0251c15: 據佛酬云若但讚佛乘等。今欲至始終得
0251c16: 度者。若不先小則大小俱失。若先用小則
0251c17: 終必大益。諸法寂滅等者。問。此中三釋義有
0251c18: 何別。答。然初一說以權實相對。即實不可
0251c19: 說說屬於權。三權是數故一實非數。次生
0251c20: 滅不生滅相對。即不生滅不可言宣。此小衍
0251c21: 相對也。亦是事理相對。故向三乘之言通指
0251c22: 衍教故也。此約實理權教對辯。第三即是
0251c23: 偏真之理。對偏四門。偏真之理亦不可宣。
0251c24: 是則大小兩理俱不可說。方便為物俱可得
0251c25: 說。雖俱可說佛意在大。眾生於實並非
0251c26: 其宜。故思方便非生滅說。受行悟入者。機
0251c27: 會即受。隨聞觀轉即煖法去名之為行。若
0251c28: 準有宗時節雖促。不妨具歷內外凡位。
0251c29: 至世第一名之為悟。若得初果名之為
0252a01: 入。轉佛等者。此有二義。若約跨節通四如
0252a02: 來諸法具足。隨扣而赴。凡有所說無非化
0252a03: 他。對自證說。若以圓自對三教他。此即約
0252a04: 法亦名為他。今從當分約漸初說。此佛內
0252a05: 證故云心中。證有權實權法利物。故名為
0252a06: 他。涅槃音者。由弟子受行煩惱斷處涅槃
0252a07: 名生。故名為音。音者聲教。眾教之始故云起
0252a08: 自於此。三寶於是現世間者。亦約漸始。
0252a09: 且在小乘未論一體。從久遠劫來者。久遠
0252a10: 之言準下宿世。乃指大通之後。以小熟故。
0252a11: 故以一文釋其二疑。上文兼有其意者。三
0252a12: 乘行人皆是佛子也。上諸佛章亦云有佛子
0252a13: 心淨等。並指昔教聞方便時。已名佛子。然
0252a14: 於昔教未可彰言。我即下一行亦指種智
0252a15: 等。以能顯所。所即理也。更就下重分文中
0252a16: 云。大乘機發亦名索果。問。前文何以斥光
0252a17: 宅。云法說文中無索車耶。答。光宅若云情
0252a18: 索於大。則為無失。若用為下索小譬本。是
0252a19: 故須破。破其引文亦復如是。此應有四
0252a20: 句者。問。前文已約四句對根。此中何須更
0252a21: 說四耶。答。前初對乳酪各為四句。簡其大
0252a22: 小為障不同。復以四句釋出二酥。通對諸
0252a23: 教四根聞法。進否異同。故前初重唯第四句
0252a24: 在法華中。餘文多在前之四味。今第五時乃
0252a25: 對開三獨一為大。言即發者。但不起當
0252a26: 座且名為即。從彼座來非不經時。但不
0252a27: 跨味故名為即。索有三意者。二索既云在
0252a28: 機在情。機中但云有感果義。情中既云密
0252a29: 求而已。故前二在昔。發言唯今。昔言雖即
0252b01: 通於四味。此指二酥並聞大時。是故得有
0252b02: 二索之言。又二索言有通有別。通則俱通
0252b03: 二味。機則冥在於內。情則內動於中。二味
0252b04: 咸然故云通也。別則二索別對二味。在方等
0252b05: 中聞不思議。雖斥為非冥有大利。被斥不
0252b06: 謗義當於索。故知不謗理在有求。在熟酥
0252b07: 時為大洮誘。雖無希取轉教情親。縱不彰
0252b08: 言索義漸切。雖二不同機遙情近。得不得
0252b09: 者。為獨菩薩亦利聲聞。情中進退義當於
0252b10: 索。是則情帶於機稍切於昔。故至般若別
0252b11: 受情名。至領解時以得顯失。故云欲以問
0252b12: 世尊為失為不失。請索雖即唯在今教。及
0252b13: 至啟言機情必具。從彊屬口機情亦殊。在
0252b14: 昔但潛伏居懷。於今乃助彰於口。三索咸
0252b15: 扣於至聖。赴亦自分於顯密。時熟既會內因
0252b16: 具也。聞略說故外緣足也。因緣具故發言
0252b17: 于茲。問。昔出宅等者。舉譬品以顯今。彼云
0252b18: 諸子詣父願賜我等三種寶車。今何得言
0252b19: 機等索實。答意者。未出聞許出已不見所
0252b20: 許之車。唯見許人。是故從人索昔所許。所
0252b21: 許不與必有異途。故索昔在今。元求異
0252b22: 意。今問鹿苑出宅唯保小果。何曾索車。答。
0252b23: 若在法說。至鹿苑時義當出宅。復經二味
0252b24: 二索在懷。但譬短含長義至法華之始。故
0252b25: 譬中諸子詣父索車。乃與之仍賜於大。故
0252b26: 彼譬意兼含二酥。信解譬長方開體命。故譬
0252b27: 品文義含三索。當知豈與光宅為儔。咸以
0252b28: 等者。他人意云。約機論到恥小慕大者。般
0252b29: 若方等也。故今破之。機身俱到般若方等。
0252c01: 況復法華三業俱領。且釋請義故云機情。
0252c02: 到必三業不可偏也。今行與等者。隨便記
0252c03: 之。且受八相故云行與。又記大唯在分別
0252c04: 功德。此中且小故云行與。昔真等者。昔真指
0252c05: 理昔成指果。昔羅漢等。既皆是實。並得真
0252c06: 成。今三乘俱斥則二義並失。故云竟知何在。
0252c07: 又三乘同學一道等者。此即重述通三乘
0252c08: 疑。既同一理證真不殊。真雖不殊。菩薩於昔
0252c09: 已曾得記。若已得記。何故而今並斥為方
0252c10: 便。若俱方便昔不應別。故云何意有別。故
0252c11: 疑今昔。若二若三若理若行。既並方便失木
0252c12: 實證。何得不疑。前文多處通斥三教。此中
0252c13: 但斥藏通二者。一者三乘同證真諦。二者
0252c14: 此兩教證俱權。若更約別者。當教論中自有
0252c15: 真實。既帶方便初後行殊。通皆聞斥是亦
0252c16: 生疑。如是妙法者。具如釋籤中故云秖是
0252c17: 權實法耳。次如三世者下引同中。文具兩
0252c18: 解。前約為實施權。後約開權顯實。又初文
0252c19: 約教三權一實。次又約理故有權有實為
0252c20: 權。權實不二為實。此第二釋秖是顯前實
0252c21: 教之理。即是權實不二。經云懸遠等者。若
0252c22: 準此劫六四二萬。望下梵天百八十劫空無
0252c23: 有佛。仍未為遠。彌勒佛後第十五減。九百
0252c24: 九十五佛次第出興。應無此說。夫方便可
0252c25: 是權假者。意明前教可是權施。據佛本懷
0252c26: 雖非虛妄。以實望假故云權假。施已復廢
0252c27: 終歸真實。今已說實故勸勿疑。舊從去更
0252c28: 敘舊解。前雖略破非無一途。故復引之令
0252c29: 知同異。若樂著諸欲至互簡非耳者。凡小
0253a01: 俱捨方堪授記。
0253a02: 釋譬喻品
0253a03: 有人於此立來意。云大凡無譬應有譬成
0253a04: 小。有云。佛法多門門門有譬。此則可爾。云
0253a05: 先總者。總釋兩字通冠四釋。若今若昔以
0253a06: 因緣等皆有別故。品初雖兼第一周文釋
0253a07: 題且依第二周意。故云中下之流未達等
0253a08: 也。初總為三。先字訓。次釋訓。三來意。次釋
0253a09: 訓中託此下釋譬字。寄淺下釋喻字。玉篇
0253a10: 云。以類比況謂之譬。開曉令悟謂之喻。既
0253a11: 兩字雙題應有小別。具如釋訓。故以比況
0253a12: 曉訓時眾。此謂界內人中車宅。彼謂界外佛
0253a13: 事迷悟。淺深可知。彼但佛乘深義唯一。故迷
0253a14: 之與悟唯小對圓。樹扇風月唯圓教理。前廣
0253a15: 下明來意者。亦是結前生後。初句結前。中
0253a16: 下下生後。故知機雖無已。還待不已悲智
0253a17: 中機當生。更動樹舉扇使風月意彰。然法
0253a18: 說實相。何隱何顯。如長風靡息空月常懸。
0253a19: 但中下之徒大機未啟。蔽情猶壅謂月隱風
0253a20: 停。逗茲二途須舉扇動樹。因緣等四大旨
0253a21: 咸然。故以二字總冠諸釋。次別釋者。初因
0253a22: 緣中並以世四法喻一實四法。初世界中直
0253a23: 云世法者。以世冠三故也。聞譬生喜名
0253a24: 世界也。所以下三皆云世法。但生等別得
0253a25: 下三名。是故下三皆由聞譬而生喜等。因
0253a26: 於曾有世間父子。今聞譬說我佛真子。聲
0253a27: 聞與佛天性不殊。唯在今經故未曾有。所
0253a28: 以密遣之日尚無傭作之心。領財之時豈生
0253a29: 己物之念。特由天性相關。遂荷領知之澤。
0253b01: 爾前憂悔至此方除。譬說之時乃名真子。今
0253b02: 始得悟踊躍彌加。此指聞譬生於實喜。即
0253b03: 信解初歡喜之文。故大小兩乘皆名歡喜。次
0253b04: 為人中云世生法者。即資具也。故云珍玩。
0253b05: 出世生法即三乘法。生善中最豈過於此。故
0253b06: 昔三車妙珍玩攝。汝等所行是菩薩道。世滅
0253b07: 法者。宅內眾災可免離也。出世滅法者。謂
0253b08: 惑斷也。無漏述昔除憂指今。拔苦本在等
0253b09: 與大車。除惡之極莫若於此。昔破見思通
0253b10: 論於今。莫非除惡。世不生滅者。即大車也。
0253b11: 父之本有故不生至處不壞故不滅。出世不
0253b12: 生不滅者。性德本有故不生。修得果常故不
0253b13: 滅。以信解中聞譬歡喜等。是故四悉俱譬父
0253b14: 子。然前之三悉似寄施權。第一義悉方約開
0253b15: 顯。當知三悉即第一義之弄引也。故引先
0253b16: 心各好及以火宅免難。若開顯已無非大車。
0253b17: 又四悉各一法一譬。法中或取法說身子領
0253b18: 解之文。並且助成其語耳。若直銷兩字何
0253b19: 足題品。故結云一音巧喻。此則遮那始終
0253b20: 一音。一音唯實巧喻兼權。權引歸實故不
0253b21: 同舊純用一音。故譬義含因緣等四。若不
0253b22: 爾者。如何銷於小車大車火宅父舍。中下得
0253b23: 益者。問。下根未悟何以云益。答。法譬通被
0253b24: 中下自迷。故下根聞法譬中根聞法說。雖
0253b25: 未顯悟非無冥益。故至譬及宿世獲悟。
0253b26: 故約教等三咸須約譬。譬既三車一車今昔
0253b27: 相對。法亦若權若實並列偏圓。若不爾者。
0253b28: 開何所開。本許三車索而不與。及至為
0253b29: 說等賜大車。當知其車本為三一。為物方
0253c01: 便權立三名。出宅廢權破三唯一。四教譬
0253c02: 中初三藏云菩薩駕牛等者。此菩薩從初
0253c03: 至後皆化他故。最得其名。通教譬云三人
0253c04: 同畏等者。三藏二乘理亦應爾。為對始終
0253c05: 一向利他。是故彼二且云自濟。此教緣覺自
0253c06: 他兼益勝於聲聞。故云並馳並顧。悲劣菩
0253c07: 薩故有並言。自行故馳兼他乃顧。菩薩自
0253c08: 行既滿。唯以利物為懷。是故但云全群而
0253c09: 出別教中初斥兩教三乘俱近。次菩薩去正
0253c10: 釋。對前所列句句並決。約大象說故云邊
0253c11: 底。三大品下證。對前二教二乘簡也。通教
0253c12: 菩薩對通二乘。斷證既同略無形斥。故知是
0253c13: 別菩薩斥兩二乘。故以螢對日為別作譬
0253c14: 也。準義簡譬。秖應於牛車以簡菩薩。以
0253c15: 由證經幸有三乘俱異之譬。兩教三乘譬外
0253c16: 又有獨菩薩譬如大象。及以螢日用斥二
0253c17: 乘。又始見去圓教中先指華嚴及為未入下
0253c18: 明今經意。二處化事皆不須譬。即華嚴利
0253c19: 根及法華上周。次如今下明二處理等。雖即
0253c20: 化儀前後而始終理一。始即華嚴今謂法華。
0253c21: 秖緣慧如是故理等。故云無二無異。問。無
0253c22: 異無二此兩何別。答。重以不異複於不二。
0253c23: 以無異故方名不二。上根利智至不須譬
0253c24: 者。重牒二處顯上周中得悟者。為辯異
0253c25: 故。秖為下明今有中下故須譬喻。然華嚴
0253c26: 中非無譬喻。但彼入道不正由茲。如今曇
0253c27: 華為成法說。言動執等者。上根一處。中根
0253c28: 二處或云五處。廣中有長行偈頌并法說領
0253c29: 述二文。下根三處或云十一處於前五處
0254a01: 更加譬中領述各有長行偈頌。乃至下根二
0254a02: 十二番開權顯實。具如化城品末列。由未
0254a03: 悟故迷於法說權實岐道。我昔與彼同居
0254a04: 無學。彼蒙記述我獨未霑。初聞略說已懷
0254a05: 進退。為是極果為何方便。為永在小為當
0254a06: 成大。重聞五佛疑仍未除。故須更以車
0254a07: 譬誘之。故云圓譬。世云天台抑華嚴者。乃
0254a08: 由不善他宗故耳。既判佛慧二經不殊。但
0254a09: 部望部不無小別。既不可指鹿苑為始。
0254a10: 復云聞我餘義不成。涉公云。法華華嚴廣
0254a11: 略別也。此嗅瞻蔔之流芳。而未窮餘香之
0254a12: 奧旨。以不能盡思於斯宗故也。廣略雖爾
0254a13: 兼帶如何。顯本未彰記小非例。乃至下文十
0254a14: 義同異。踟者。猶預之象。岐道者。爾雅云。
0254a15: 二達曰岐。本觀心云云者。並須約譬本
0254a16: 具如蓮華三譬玄文第七。若欲進寄初成
0254a17: 設教豈無一三。故千枝萬葉同宗一根。乃
0254a18: 至五百三千塵點可以意知。觀心譬者。空
0254a19: 如白牛。假如具度。中如車體。乃至幻空幻
0254a20: 假幻中。次分文解釋者。置譬且釋前品之
0254a21: 餘。初領解中云置譬說之前等者。有云。為
0254a22: 譬作序。則應難云信解藥草授記。亦應安
0254a23: 化城品內為化城作序。長行領與解至各
0254a24: 陳者。長行三業各標釋結。標結二文並具三
0254a25: 業。而不分領解。但於釋中以身業為領
0254a26: 口意為解。初今從世尊下領也。從所以者何
0254a27: 我昔從佛下解也。偈各陳者。三段各二。至
0254a28: 下偈中一一點出。一幸者。謂一業遇喜。今
0254a29: 三業俱喜乃成三幸。我今身已近佛。況更聞
0254b01: 法。聞法即是口喜。得解即是意喜。又昔但機
0254b02: 情。機情居內名為一幸。今由口請三業並
0254b03: 欣。故云三喜。過意所謀故云幸也。故下文
0254b04: 云。非先所望而今自得。抃者撫手舞也。心
0254b05: 口之喜暢至于形。由二動形故三俱動。文
0254b06: 云下引證者。正證三喜也。文雖且列意口
0254b07: 二喜有二必三。理數應爾。內外異故即世
0254b08: 界也。又此四文應約前品。而今後三約信
0254b09: 解者。開顯義同彼此通用意同時異亦應無
0254b10: 爽。棄貧受富者。開三藏珍玩也。得真善利
0254b11: 生善中極。憂悔雙遣等者。開二味也。永除
0254b12: 憂疑故除惡窮也。我念昔在方等時被斥
0254b13: 故憂。至般若時住小故悔。方等被斥故疑
0254b14: 般若不取故難。濁為外障小為內障。又被
0254b15: 彈不受名為外障。蒙加不取名為內障。今
0254b16: 則無此三雙之失。故云大朗。住一實第一
0254b17: 義也。次約教中初文通途簡昔喜體。故先敘
0254b18: 昔小。次今言下簡異。即簡無顯有也。若若
0254b19: 下正釋既世間之喜久已除之。藏通二喜久
0254b20: 已得之。若二空教道復非所擬。歷三教簡
0254b21: 良有以也。非今所明故唯圓喜。湫小水也。
0254b22: 如凡無潤無出世智故也。圓教中初位次
0254b23: 人。初住名歡喜者義立耳。既三法開發與
0254b24: 初地不殊。亦名歡喜。身子至歡喜者。未敢
0254b25: 定判故或二途。超入即行或向或地。設不超
0254b26: 者。亦入初住名歡喜也。注家直云。疑慮外
0254b27: 除喜心內發。不覺足之蹈之。故云踊躍。故
0254b28: 須教分方辯優劣。故阿羅漢無三界喜。言
0254b29: 踊躍者。為別惑所熏妙法外被。觀心不記
0254c01: 云云者。應云一心三觀六即之喜。次釋外
0254c02: 儀中。此是經家事釋可解。他縱有表但云
0254c03: 表合不知能所。為是何智而合何理。今
0254c04: 表異諸部文中尚略。廣簡如釋方便品。此
0254c05: 中亦簡向佛。令知是實故也。合掌向佛何
0254c06: 教所無。而今表唯佛果。知昔向非實今開
0254c07: 既實向表非常。序中瑞報亦復如是。瞻仰
0254c08: 尊顏等者。向雖合掌表不二之實。無可表
0254c09: 於內心已解。故向而復瞻。委尊顏以表
0254c10: 於解。知是佛非餘如非權唯實。故知非但
0254c11: 外儀佛。亦乃意無異思。表他實境而
0254c12: 自開知見。意解去分於身意以對領解。既
0254c13: 云互舉二業並具領解權實故也。亦約所
0254c14: 表以分身意。故以合掌表身瞻仰表意。昔
0254c15: 身遠佛如二掌表權。今身見佛合掌表實。
0254c16: 故云即權而實意亦昔未解實今以念而
0254c17: 表之。故云解實即是權。故云互舉。白佛下
0254c18: 言口領者。對彼經家。今以自陳而為口
0254c19: 領。領必具三非獨口也。故標等三各具三
0254c20: 也。標中三者。既云白佛應唯在口。云何言
0254c21: 三。然言領者。必先彰於口。口述所得豈專
0254c22: 一途。是故具述所從所聞。而生歡喜三業
0254c23: 具也。次釋中先釋身云。若日照高山密有
0254c24: 聞義者。問。密通鹿苑及以二酥。何故獨云
0254c25: 高山先照。答。此對小乘顯聾故。部唯大故
0254c26: 顯一向無。且云密耳。鹿苑有密準例可知。
0254c27: 受記指方等者。有指阿含授彌勒記。阿含
0254c28: 未曾明佛知見。何失之有。我嘗獨處思過
0254c29: 所者。所即山林。亦應云行等思過儀也。作
0255a01: 是念下思過心也。今思昔日處儀及心無
0255a02: 非是失。故云思過。同入下出其過相。處等
0255a03: 有過由計法性。問。縱使昔入小乘法性。為
0255a04: 有何過。答。但由謂與菩薩同入。而對三
0255a05: 教以辯己失。疑佛有偏所以成過。以由
0255a06: 不知小法性外。別有妙理菩薩得之故也。
0255a07: 故三藏中聲聞至佛無別法性。佛印迦葉
0255a08: 當教論同。即此義也。通教三人俱坐解脫。
0255a09: 中論實相三乘共得。是則三乘通教法性。亦
0255a10: 與三藏法性不殊。諸聲聞人雖在力等密
0255a11: 成通人。未合彰言云小入大。故今所論
0255a12: 且在三藏。述初遇頞鞞及聞舅論義得法
0255a13: 性也非關聞妙始入圓常。次由我迷權等
0255a14: 者。述過由也。由迷權故謂法性同。何關
0255a15: 所惑理一教三。由惑實故指權為實。何關
0255a16: 世尊偏授菩薩。所以者何下。引待自責。次
0255a17: 所因二義下。正釋所因。初標二義。若知所
0255a18: 證不實。則應待說實因。若知已在方便。
0255a19: 則解即實之權。初照下釋若爾。之言
0255a20: 非但鹿苑亦指二酥。此二味中亦有初得
0255a21: 小果故也。然依文中二酥並在兩楹之間。
0255a22: 若鹿苑初證。亦可以二酥釋停。但二酥機
0255a23: 雜故以初後釋對釋停。以彼乳中圓說佛
0255a24: 因我自不對。過不屬他。經言必以大乘
0255a25: 者。語通諸教意則不然。雖但發大乘心
0255a26: 則不死。今則簡別意唯在圓。應知所因不
0255a27: 出因果及以願行。行即六度願謂四弘故
0255a28: 佛地論中通因三種。一應得因。謂菩提心。即
0255a29: 四弘也。二加行因。謂諸波羅蜜。六亦攝諸。
0255b01: 三圓滿因。即指佛果。通取果者。果為因所
0255b02: 期故亦名因。剋體而論。唯在前二。成就菩
0255b03: 提即是果也。從佛結身喜者。具如前釋。斷
0255b04: 諸疑悔等者。通則通指二酥菩薩事時。
0255b05: 別則唯在略說斥為方便時。又通言諸者。
0255b06: 方等勝境非一。般若法相該通。凡有見聞
0255b07: 莫非生疑之境。由境生疑由疑故悔今聞
0255b08: 法說悔失二待。復由廣說疑悔悉除。由
0255b09: 昔絕分二義俱關。今日乃知真是等者。初約
0255b10: 三句結成三文。文已分明上下有序。復以
0255b11: 三成佛法有分。分即初住分真位也不須
0255b12: 從佛口下對於三慧。文無從生三慧通漫。
0255b13: 故云文盡理彰。此即道理之理故也。言更
0255b14: 用四悉者。更向前銷諸領文。初標三喜
0255b15: 為世界者。踊躍即歡喜也。所以者何下。以
0255b16: 釋身口喜文為為人者。三業相望身口且
0255b17: 從生善說也。亦應從破惡說以為對治。不
0255b18: 及意喜破惡義彊。若爾。意喜亦是最能生善。
0255b19: 故且一往。次我從下以釋意喜為對治者。
0255b20: 剋責除疑即破惡義。次以成文為第一義
0255b21: 者。真佛子者。由入理故成第一義也。更約
0255b22: 喜心為四悉者。雖復標三及以三業領之
0255b23: 與解。總而言之不出於喜。故單從喜以論
0255b24: 四益。動悅世界也未曾有者。明所得喜即
0255b25: 為人也。動覺觀明破昔喜即對治也。動
0255b26: 于形明別理顯即第一義。云云者。令依此
0255b27: 文釋四悉相。又通論者。既悅相異常心形
0255b28: 俱動。異常故世界。動悅故為人。除疑故對
0255b29: 治。入理故第一義。
0255c01: 法華文句記卷第五下
